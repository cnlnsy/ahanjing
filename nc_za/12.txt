                      因 缘 篇
                  第一 因缘相应


              第一 佛陀品

        [一] 第一 法说 
  一  如是我闻。尔时，世尊住舍卫城只树给孤独园。
  二  尔时，世尊言诸比丘：‘诸比丘!’彼等诸比丘应答世尊曰：‘大德!’世尊乃如是曰：‘诸比丘![我]为汝等说缘起。汝等谛听，当善思念。我当宣说。’彼等诸比丘奉答世尊曰：‘大德!唯然。’
  三  世尊如是宣说：‘诸比丘!缘起者何耶?诸比丘!缘无明有行，缘行有识，缘识有名色，缘名色有六处，缘六处有触，缘触有受，缘受有爱，缘爱有取，缘取有有，缘有有生，缘生有老死、愁、悲、苦、忧、恼。如是，此乃全苦蕴之集。诸比丘!此谓生起。
  四  由无明之无余、离贪灭，有行灭。由行灭，有识灭。由识灭，有名色灭。由名色灭，有六处灭。由六处灭，有触灭。由触灭，有受灭。由受灭，有爱灭。由爱灭，有取灭。由取灭，有有灭。由有灭，有生灭。由生灭，有老死、愁、悲、苦、忧、恼等灭。如是全苦蕴之灭。’
  五  世尊说此已，彼诸比丘而欢喜、随喜，世尊之所说。

        [二] 第二 分别 
  一  [尔时，世尊]住舍卫城……
  二  [尔时，世尊宣说曰：]‘诸比丘!我为汝等分别说缘起，汝等谛听，当善思念。我则宣说。’彼等诸比丘答曰：大德!唯然。’
  三  世尊以此宣说曰：‘诸比丘!何为缘起?诸比丘!缘无明有行，缘行有识，缘识有名色，缘名色有六处，缘六处有触，缘触有受，缘受有爱，缘爱有取，缘取有有，缘有有生，缘生有老死、愁、悲、苦、忧、恼。如是全苦蕴之集。
  四  诸比丘!何为老死?于各种众生之类，各种众生之老衰、衰耄、朽败、白发、皱皮、寿命之颓败、诸根之耄熟，以此谓之老。于各种众生之部类，各种众生之殁、灭、破坏、死、破灭、诸蕴之破坏，遗骸之放弃，此谓之死。如是此老与死，诸比
  丘!以此谓之老死。
  五  诸比丘!何为生?于各种众生之类，各种众生之出生、出产、降生、诞生、诸蕴之显现，诸处之获得，诸比丘!以此谓之生。
  六  诸比丘!何为有?诸比丘!此等有三有：欲有、色有、无色有是。诸比丘!以此谓之有。
  七  诸比丘!何为取?诸比丘!此等有四取：欲取、见取、戒禁取、我语取。诸比丘!以此谓之取。
  八  诸比丘!何为爱?诸比丘!此等有六爱身：色爱、声爱、香爱、味爱、触爱、法爱，诸比丘!以此谓之爱。
  九  诸比丘!何为受?诸比丘!此等有六受身：眼触所生之受，耳触所生之受，鼻触所生之受，舌触所生之受，身触所生之受，意触所生之受是，诸比丘!以此谓之受。
  一〇  诸比丘!何为触?诸比丘!有六触身：眼触、耳触、鼻触、舌触、身触、意触是，诸比丘!以此谓之触。
  一一  诸比丘!何为六处?[诸比丘!此等有六处：]眼处、耳处、鼻处、舌处、身处、意处，诸比丘!以此谓之六处。
  一二  诸比丘!何为名色?[诸比丘!]受、想、思、触、作意、以此谓之名；四大种及四大种所造之色，以此谓之色。如是此名与此色，谓之名色。
  一三  诸比丘!何为识?诸比丘!此等有六识身：眼识、耳识、鼻识、舌识、身识、意识是。诸比丘!以此谓之识。
  一四  诸比丘!何为行?诸比丘!此等有三行：身行、口行、心行是。诸比丘!以此谓之行。
  一五  诸比丘!何为无明?诸比丘!无知于苦，无知于苦集，无知于苦灭，无知于趣苦灭之道，诸比丘!以此谓之无明。
  一六  诸比丘!如是缘无明而有行，缘行而有识……如是全苦蕴之集。因无明之无余、离贪灭，故行灭。因行灭，故识灭……。如是全苦蕴之灭。’

        [三] 第三 道迹 
  一  [尔时，世尊]住舍卫城……
  二  [尔时，世尊以此宣说:]‘诸比丘![我]为汝等，说 邪道迹与正道迹。[汝等]谛听，当善思念。我则宣说。’彼等诸比丘答世尊曰：‘大德!唯然。’世尊以此宣说：
  三  ‘诸比丘!所谓邪道迹者何耶?诸比丘!缘无明而有行，缘行而有识……如斯是全苦蕴之集。诸比丘!以此谓邪道迹。
  四  诸比丘!所谓正道迹者何耶?因无明之无余、离贪灭，故行灭，因行灭故识灭……如斯是全苦蕴之灭。诸比丘!以此谓正道迹。’

        [四] 第四 毗婆尸 
  一  [尔时。世尊]住舍卫城。
  二  [尔时。世尊以此宣说:]‘诸比丘!毗婆尸世尊、应供、正等觉者正觉之前，尚未成正觉，为菩萨时，于正念而思念：‘此世间实陷于苦；生、老、衰、殁、再生，然又不知出离此苦，不知老死之[出离]。何时能知此苦之[出离]，老死之出离耶?’
  三  诸比丘!尔时，毗婆尸菩萨生是思念：‘何故有老死?缘何有老死耶?’诸比丘!尔时，毗婆尸菩萨以正思惟与慧生知解：‘有生故有老死，缘生故有老死。’
  四  诸比丘!尔时，毗婆尸菩萨生是思念：‘何故有生?缘何有生耶?’诸比丘!尔时毗婆尸菩萨以正思惟与慧生知解：‘有有故有生，缘有而有生。’
  五  诸比丘!尔时，毗婆尸菩萨生是思念：‘有何故而有有?缘何而有有耶?’诸比丘!尔时，毗婆尸菩萨以正思惟与慧生知解：‘有取故而有有，缘取而有有。’
  六  诸比丘!尔时，毗婆尸菩萨生是思念：‘有何故有取?缘何而有取耶?’诸比丘!尔时，毗婆尸菩萨以正思维与慧生知解：‘有爱故而有取，缘爱而有取。’
  七  诸比丘!尔时，毗婆尸菩萨生是思念：‘有何故有爱?缘何而有爱耶?’诸比丘!尔时，毗婆尸菩萨以正思惟与慧生知解：‘有受故而有爱，缘受而有爱。’
  八  诸比丘!尔时，毗婆尸菩萨生是思念：‘有何故有受?缘何而有受耶?’诸比丘!尔时，毗婆尸菩萨以正思惟与慧生知解：‘有触故而有受，缘触而有受。’
  九  诸比丘!尔时，毗婆尸菩萨生是思念：‘有何故有触?缘何而有触耶?’诸比丘!尔时，毗婆尸菩萨以正思惟与慧生知解：‘有六处故有触，缘六处而有触。’
  一〇 诸比丘!尔时，毗婆尸菩萨生是思念：‘有何故有六处?缘何而有六处耶?’诸比丘!尔时，毗婆尸菩萨以正思惟与慧生知解：‘有名色故有六处，缘名色而有六处。’
  一一  诸比丘!尔时，毗婆尸菩萨生是思念：‘有何故有名色?缘何而有名色耶?’诸比丘!尔时，毗婆尸菩萨以正思惟与慧生知解：‘有识故有名色，缘识而有名色。’
  一二  诸比丘!尔时，毗婆尸菩萨生是思念：‘有何故有识?缘何而有识耶?’诸比丘!尔时，毗婆尸菩萨以正思惟与慧生知解：‘有行故有识，缘行而有识。’
  一三  诸比丘!尔时，毗婆尸菩萨生是思念：‘有何故有行?缘何而有行耶?’诸比丘!尔时，毗婆尸菩萨以正思惟与慧生知解：‘有无明故有行、缘无明而有行。’
  一四  如是，缘无明有行、缘行而有识……如是此是全苦蕴之集。
  一五  诸比丘!‘是集、是集，’于是毗婆尸菩萨闻前所未闻之法，眼生、智生、慧生、明生、光生。
  一六  诸比丘!尔时，毗婆尸菩萨生是思念：‘无何故无老死?何灭而老死灭耶?’诸比丘!尔时，毗婆尸菩萨以正思惟与慧生知解：‘无生故无老死，生灭乃老死灭。’
  一七  诸比丘!尔时，毗婆尸菩萨生是思念：‘无何故无生?何灭乃生灭耶?’诸比丘!尔时，毗婆尸菩萨以正思惟与慧生知解：‘无有故无生、有灭乃生灭。’
  一八  诸比丘!尔时，毗婆尸菩萨生是思念：‘无何故无有?何灭乃有灭耶?’诸比丘!尔时，毗婆尸菩萨以正思惟与慧生知解：‘无取故无有，取灭乃有灭。’
  一九  诸比丘!尔时，毗婆尸菩萨生是思念：‘无何故无取?何灭乃取灭耶?’诸比丘!尔时，毗婆尸菩萨以正思惟与慧生知解：‘无爱故无取，受灭乃取灭。’
  二〇  诸比丘!尔时毗婆尸菩萨生是思念：‘无何故无爱?何灭乃爱灭耶?’诸比丘!尔时，毗婆尸菩萨以正思惟与慧生知解：‘无受故无爱，受灭乃爱灭。’
  二一  诸比丘!尔时毗婆尸菩萨生是思念：‘无何故无受?何灭乃受灭耶?’诸比丘!尔时，毗婆尸菩萨以正思惟与慧生知解：‘无触故无受，触灭乃受灭。’
  二二  诸比丘!尔时毗婆尸菩萨生是思念：‘无何故无触?何灭乃触灭耶?’诸比丘!尔时，毗婆尸菩萨以正思惟与慧生知解：‘无六处故无触，六处灭乃触灭。’
  二三  诸比丘!尔时毗婆尸菩萨生是思念：‘无何故无六处?何灭乃六处灭耶?’诸比丘!尔时，毗婆尸菩萨以正思惟与慧生知解：‘无名色故无六处，名色灭乃六处灭。’
  二四  诸比丘!尔时，毗婆尸菩萨生是思念：‘无何故无名色?何灭乃名色灭耶?’诸比丘!尔时，毗婆尸菩萨以正思惟与慧生知解：‘无识故无名色，识灭乃名色灭。’
  二五  诸比丘!尔时，毗婆尸菩萨生是思念：‘无何故无识?何灭乃识灭耶?’诸比丘!尔时，毗婆尸菩萨以正思惟与慧生知解：‘无行故无识，行灭乃识灭。’
  二六  诸比丘!尔时毗婆尸菩萨生是思念：‘无何故无行?何灭乃行灭耶?’诸比丘!尔时毗婆尸菩萨以正思惟与慧生知解：‘无无明故无行，无明灭乃行灭。’
  二七  如是，此无明灭乃行灭，行灭乃识灭……如是此全苦蕴灭。
  二八  诸比丘!‘是灭也、是灭也，’于是毗婆尸菩萨闻前所未闻之法，眼生、智生、慧生、明生、光生。’
      七佛之昭说，亦复如是。

        [五] 第五 尸弃 
      诸比丘!尸弃世尊、应供、正等觉者[正觉前，未成正觉，为菩萨时]，……

        [六] 第六 毗舍浮
      诸比丘!毗舍浮世尊、应供、正等觉者[正觉前，未成正觉，为菩萨时]，……

        [七] 第七 拘留孙
      诸比丘!拘留孙世尊、应供、正等觉者[正觉前，未成正觉，为菩萨时]，……

        [八] 第八 拘那舍
      诸比丘!拘那舍世尊、应供、正等觉者[正觉前，未成正觉，为菩萨时]，……

        [九] 第九 迦叶
      诸比丘!迦叶世尊、应共、正等觉者[正觉前，未成正觉，为菩萨时]，……

        [一〇] 第十 大释迦牟尼瞿昙 
        一
  二  诸比丘!我于正觉前，末成正觉，为菩萨时，正念以生是思念：‘此世间实陷于苦：生、老、衰、殁、再生，然又不知此苦之出离，不知老死之[出离]。何时能知此苦之出离、老死之出离耶?’
  三  诸比丘!尔时，我生是思念：‘何有故有老死?缘何而有老死耶?’。诸比丘!尔时，我以正思惟与慧生知解：‘有生故有老死，缘生而有老死。’
  四~一三 诸比丘!尔时，我生是念：‘何有故有生?有有、取、爱、受、触、六处、名色、识、行，缘何而有行耶?’诸比丘!尔时，我以正思惟与慧生知解：‘有无明故有行，缘无明乃有行。’
  一四  如是，缘此无明而有行，缘行而有识……如是此是全苦蕴之集。
  一五  诸比丘!‘是集、是集’，我闻前所未闻之法，眼生、智生、慧生、明生、光生。
        二
  一六  诸比丘!尔时，我生是思念：‘无何故无老死，何灭乃老死灭耶?’诸比丘!尔时，我以正思惟与慧生知解：‘无生故无老死，生灭乃老死灭。’
  一七~二六诸比丘!尔时，我作如是思念：‘无何故无生，无有、取、爱、受、触、六处、名色、识、行，何灭乃行灭耶?’诸比丘!尔时，我以正思惟与慧生知解：‘无无明故无行，无明灭乃行灭。’
  二七  如是，此无明灭乃行灭，行灭乃识灭……如是此是全苦蕴灭。
  二八  诸比丘!‘是灭也、是灭，’于是毗婆尸菩萨未闻前所未闻之法，眼生、智生、慧生、明生、光生。’
              于此颂曰：
                法说及分别         道迹毗婆尸
                尸弃毗舍浮         拘留孙那含
                迦叶大释迦         牟尼尊瞿昙


              第二 食品

        [一一] 第一 食 
  一  如是我闻。尔时，世尊住舍卫城只树给孤独园。
  二  [尔时，世尊曰:]‘诸比丘!有此等四食，使有情或众生存住，摄受为生。四食者何?或粗、或细之搏食，二是触食，三是意思食，四是识食。诸比丘!此等四食使有情或众生存住，摄受为生。
  三  诸比丘!此等四食，以何为因、以何为集、以何为生、以何为起耶?此等四食乃以爱为因、以爱为集、以爱为生、以爱为起。
  四  诸比丘!此爱以何为因、以何为集、以何为生、以何为起耶?爱乃以受为因、以受为集、以受为生、以受为起。
  五  诸比丘!此受以何为因、以何为集、以何为生、以何为起耶?受乃以触为因、以触为集、以触为生、以触为起。
  六  诸比丘!此触以何为因、以何为集、以何为生、以何为起耶?触乃以六处为因、以六处为集、以六处为生、以六处为起。
  七  诸比丘!此六处以何为因、以何为集、以何为生、以何为起耶?六处乃以名色为因、以名色为集、以名色为生、以名色为起。
  八  诸比丘!此名色以何为因、以何为集、以何为生、以何为起耶?名色乃以识为因、以识为集、以识为生、以识为起。
  九  诸比丘!此识以何为因、以何为集、以何为生、以何为起耶?识乃以行为因、以行为集、以行为生、以行为起。
  一〇 诸比丘!此行以何为因、以何为集、以何为生、以何为起耶?行乃以无明为因、以无明为集、以无明为生、以无明为起。
  一一  诸比丘!如是，缘无明而有行，缘行而有识……如是，此是全苦蕴之集。
  一二  无明之无余，离贪灭、乃行灭，行灭乃识灭……如是，此是全苦蕴灭。’

        [一二] 第二 破群那 
  一  尔时，世尊住舍卫城。[尔时世尊曰：]
  二  ‘诸比丘！有此等四食，使友情或众生存住，摄受为生。四食者何耶?若粗若细之搏食，二是触食，三是意思食，四是识食。诸比丘!此等四食，使有情或众生存住，摄受为生。’
  三  如是说时，尊者牟犁破群那，以此白世尊曰：‘大德!谁食识食耶?’
      世尊曰：‘[如是]之问乃不正。我[未言众生或人]‘食’。我若言‘食’者，则‘大德!谁食耶?’之问为正。然我不如是言，是故，对不如是言之我唯应问：‘大德!何故有识食耶?’此为正问。然者其正答：‘识食为未来之再有、再生之缘，因有识故有六处、缘六处而有触。’
  四  ‘大德!谁者是触耶?’
      世尊曰：‘如是之问乃非正。我未言‘触’，我若言‘触’者，则‘大德!谁触耶?’之问为正。然我不如是言；是故，对未如是言之我，唯应问：‘大德!缘何有触耶?’此乃正问。然其正答：‘缘六处有触，缘触有受’。’
  五  ‘大德!谁者感之耶?’
      世尊曰：‘如是之问乃非正。我未言‘感’，我若言‘感’者，则：‘大德!谁者感之耶?’之问为正。然我不如是言，是故，对不如是言之我，唯应问：‘大德!缘何有受耶?’此乃正问。然其正答：‘缘触而有受，缘受而有爱’。’
  六  ‘大德!谁者渴之耶?’
      世尊曰：‘如是之问乃非正。我未言‘渴’，我若言‘渴’者，则：‘大德!谁者是渴之耶?’之问乃正。然我不如是言，是故，对不如是言之我，唯应问：‘大德!缘何有爱耶?’此乃正问。然其正答：‘缘受有爱，缘爱有取’。’
  七  ‘大德!谁者取着耶?’
      世尊曰：‘如是之问乃非正。我未言‘取着’，我若言‘取着’者，则：‘大德!谁者是取着耶?’之问乃正。然我不如是言，是故，对不如是言之我，唯应问：‘大德!缘何有取耶?’此乃正问。然其正答：‘缘爱而有取，缘取而有有’。……如是此是全苦蕴之集。
  八  破群那!六触处之无余，离贪灭者乃触灭，触灭乃受灭，受灭乃爱灭，爱灭乃取灭，取灭乃有灭，有灭乃生灭，生灭乃老死、愁、悲、苦忧、恼之灭。如是，此是全苦蕴之灭。’

        [一三] 第三 沙门婆罗门(之一) 
  一  [尔时，世尊]住舍卫城。
  二  [世尊曰:]‘诸比丘!任何沙门、婆罗门，彼等不知老死、不知老死之集、不知老死之灭、不知老死灭之道迹、不知生……不知有、不知取、爱、受、触、六处、名色、识、行、不知行之集、不知行之灭、不知行灭之道迹。诸比丘!彼等沙门、婆罗门者，即于沙门而非正沙门，于婆罗门而非正婆罗门。又彼尊者等，对沙门之义、或对婆罗门之义，于现在为非自知者，为非住入实证者。
  三  诸比丘!任何沙门、婆罗门，彼等知老死、知老死之集、知老死之灭、知老死灭之道迹、知生、有、取、爱、受、触、六处、名色、识、行、知行之集、知行之灭、知行灭之道迹。诸比丘!彼等沙门、婆罗门，于沙门为正沙门、于婆罗门为正婆罗门。彼尊者等，对沙门之义，与婆罗门之义，于现在为自知者，为住入实证者。’

        [一四] 第四 沙门婆罗门(之二)
  一  [尔时，世尊]住舍卫城。
  二  [尔时，世尊曰:]‘诸比丘!任何沙门、婆罗门，彼等不知此等法、不知此等法之集、不知此等法之灭、不知趣此等法之道迹。[彼等沙门、婆罗门，于沙门非正沙门，于婆罗门非正婆罗门……。]
  三  不知如何法?不知如何法之集?不知如何法之灭?不知如何法灭之道迹?
  四  不知老死、不知老死之集、不知老死之灭、不知老死灭之道迹、不知生……有、取、爱、受、触、六处、名色、识、行。不知此等之诸法、不知此等诸法之集、不知此等诸法之灭、不知此等诸法灭之道迹。
  五  诸比丘!彼等沙门、婆罗门，于沙门为非正沙门、于婆罗门为非正婆罗门。彼尊者等，亦对沙门之义，或婆罗门之义，于现法不能自知、不能住入实证。
  六  诸比丘!虽是何之沙门、婆罗门，如此等之法、知此等法之集、知此等法之灭、知此等法灭之道迹。彼等沙门、婆罗门，[于沙门为正沙门、于婆罗门为正婆罗门……。]
  七  知如何法?知如何法之集?知如何法之灭?知如何趣法灭之道迹?
  八  知老死、知老死之集、知老死之灭、知趣老死灭之道迹……生、有、取、爱、受、触、六处、名色、识、行、知行之集、知行之灭、知趣行灭之道迹、知此等之诸法、如此等诸法之集、知此等诸法之灭、知趣此等诸法灭之道迹。
  九  诸比丘!唯彼等沙门、婆罗门，于沙门为正沙门，于婆罗门为正婆罗门；彼尊者等亦对沙门之义、婆罗门之义，于现在自知，住入实证。’

        [一五] 第五 迦旃延  
  一  [尔时，世尊]住舍卫城。
  二  尔时，尊者迦旃延来诣世尊处。诣已，礼拜世尊，坐于一面。
  三  坐于一面之尊者迦旃延，白世尊曰：‘大德!所谓正见、正见，大德!正见者何耶?’
  四  ‘迦旃延!此世间多依止于有与无之两[极端]。’
  五  迦旃延!依正慧以如实观世间之集者、则此世间为非无者。迦旃延!依正慧以如实观世间之灭者，则此世间为非有者。
  六  迦旃延!此世间多为方便  所囚、计、取着。圣弟子计使、取着于此心之依处，不囚于‘予是我’，无着、无住，苦生则见生，苦灭则见灭，不惑不疑，无缘他事，是彼智生。迦旃延!如是乃正见。
  七  迦旃延!说‘一切为有’，此乃一极端。说‘一切为无’，此乃第二极端。迦旃延!如来离此等之两端，而依中道说法。
  八  缘无明而有行、缘行而有识……如是为全苦蕴之集。
      因无明之无余，离贪灭乃行灭，行灭乃识灭……如是则是全苦蕴之灭。

        [一六] 第六 说法者  
  一  [尔时，世尊]住舍卫城。
  二  尔时，一比丘来诣世尊处。诣已，礼拜世尊，坐于一面。
  三  坐于一面之彼比丘白世尊言：‘大德!所谓说法者、说法者。说法者是何耶?’
  四  [世尊曰:]‘若比丘，为厌离老死、为离贪、为灭而说法者，彼得谓是说法比丘。
  五  若比丘，为厌离老死、为离贪、为灭而行，彼得谓是行法  随顺法之比丘。
  六  若比丘  ，有厌离老死、离贪、灭、无取着解脱者，彼得谓是达现法涅盘之比丘。
  七  若比丘，为生[厌离、离贪、灭]；若比丘，为有……，若比丘，为取……，若比丘为爱……受、触、六处、名色、识、行、无明之厌离、为离贪、为灭而说法者，彼得谓是说法比丘。’
  八  若比丘为厌离无明、为离贪、为灭而行，彼得谓是行法随顺法之比丘。
  九  若比丘，有厌离无明、离贪、灭、无取着，解脱者，得谓是现法涅盘之比丘。’

      [一七] 第七 阿支罗  
  一  如是我闻。尔时世尊住王舍城竹林栗鼠养饵所。
  二  一时，世尊清晨，着衣持钵，入王舍城行乞。
  三  阿支罗迦叶，见世尊从远处来，见已而走近世尊，近而与世尊俱相致问及交谈、可记忆之语，而立于一面。
  四  立于一面之阿支罗迦叶，白世尊言：‘我等向尊者瞿昙以问琐事，若蒙尊者瞿昙允诺，请答所问。’
      ‘迦叶!今乃非问之时，我等即将行入聚落。’
  五  阿支罗迦叶，再白世尊言：‘我等向尊者瞿昙以问琐事，若尊者瞿昙允诺、请答所问。’
      ‘迦叶，今乃非问之时，我等将行入聚落。’
  六  阿支罗迦叶三度如是曰……非问之时，我等将行入聚落。
      如是说时，阿支罗迦叶向世尊如是言：‘非多，我等唯欲向尊者瞿昙稍问而已。’
      ‘迦叶!汝欲问者、即问之。’
  七  ‘瞿昙!苦是自作耶?如何?’
      世尊曰：‘迦叶!并不然!’
  八  ‘瞿昙!苦是他作耶?如何?’
      世尊曰：‘迦叶!并不然!’
  九  ‘瞿昙!苦是自作而他作耶?’
      世尊曰：‘迦叶!并不然!’
  一〇  ‘瞿昙!苦非自作、非他作、是无因生耶?如何?’
      世尊曰：‘迦叶!并不然!’
  一一  ‘瞿昙!苦是无耶?如何?’
      世尊曰：‘迦叶!苦非无，迦叶!苦是有。’
  一二  ‘然则，尊者瞿昙，不知苦，不见苦耶?’
      ‘迦叶!我非不知苦，非不见苦：迦叶!我知苦；迦叶!我见苦。’
  一三  ‘‘瞿昙!苦是自作耶?如何?’之问，沙门答云：‘迦叶，不然。’‘瞿昙!苦是他作耶?’如何?之问，沙门答云：‘迦叶!并不然。’‘瞿昙!苦是自作而他作耶?如何?’之间，沙门答云：‘迦叶!并不然。’‘瞿昙!苦是非自作、非他作、无因生耶?如何?’之问，沙门答云：‘迦叶!并不然。’‘瞿昙!苦是无，如何?’之问，沙门答云：‘迦叶!苦非无、苦是有。’‘然则，尊者瞿昙乃不知苦、不见苦耶?’之问，沙门答云：‘迦叶!我非不知苦；迦叶!我非不见苦；迦叶!我知苦；迦叶!我见苦。’大德!世尊请以苦示我。大德!世尊请以苦说示于我。’
  一四  ‘迦叶!如作者与受者是同一，汝先以苦是自作者，如是之所说者，是堕于常见者。
      迦叶!如作者与受者是相异，于受重压者苦是他作者，如是之所说者，是堕于断见者。
  一五  迦叶!如来说：离此等两极端之法。缘无明而有行，缘行而有识……如是则为全苦蕴之集。由无明之无余、离贪灭，乃行灭，由行灭乃识灭……如是则是全苦蕴之灭。’
  一六  如是说时，阿支罗迦叶白世尊言：‘大德!最殊胜；大德!最殊胜；大德!譬如能使倒者复起……如暗中持来灯火，有眼之士可以见物，世尊为说种种法。大德!我归依世尊!归依法与僧伽。大德!唯我欲于世尊之处出家，得具足戒。’
  一七  ‘迦叶!曾为异学者，愿于此法与律出家，欲受具足戒者，得经四月之别住试练后，欲作比丘，方可出家，使受具足戒成为比丘。虽然，我亦知人之有差别。’
  一八  ‘大德!若曾为异学者，若愿于此法与律出家，而欲受具足戒者，须四月别住，经四月别住之试练后，欲作比丘者，可使出家，使受具足戒成为比丘，则我愿别住四年，经四年别住之试练后，出家为比丘，使受具足戒成为比丘。’
  一九  如是，阿支罗迦叶于世尊之处得出家，受具足戒。
       四
  二〇  尊者迦叶，受具足戒不久、独退居、不放逸、精勤、住于专注，不久以正良家之子，出家而为无家，对无上之究竟梵行，于现法自知，入住实证，知生已尽，梵行已成，应作已作，更不来此再生。
  二一  如是，尊者迦叶，成为一阿罗汉。

        [一八] 第八 玷牟留  
  一  [尔时世尊]住舍卫城。
  二  尔时，游方者玷牟留来诣世尊处。诣已，与世尊俱相致问及交谈可记忆之语，而坐于一面。
  三  坐于一面之游方者玷牟留，白世尊言：‘瞿昙!苦乐是自作耶?如何?’
      世尊曰：‘玷牟留!并不然。’
  四  ‘瞿昙!苦乐是他作耶?如何?’
      世尊曰：‘玷牟留!并不然。’
  五  ‘瞿昙!苦乐是自作而他作耶?如何?’
      世尊曰：‘玷牟留!并不然。’
  六  ‘瞿昙!苦乐乃非自作、非他作、是无因生耶?如何?’
      世尊曰：‘玷牟留!并不然。’
  七  ‘瞿昙!苦乐是无耶?如何?’
  八  ‘玷牟留!苦乐是非无；玷牟留!苦乐是有。’
      ‘然则，尊者瞿昙不知、不见苦乐耶?’
  九  ‘玷牟留!我非不知、不见苦乐；玷牟留!我知苦乐；玷牟留!我见苦乐。’
  一〇  ‘‘瞿昙!苦乐是自作耶?如何?’之问，沙门云：‘玷牟留!并不然。’‘瞿昙!苦乐是自作、他作耶?如何?’之问，沙门云：‘玷牟留!并不然。’‘瞿昙!苦乐是非自作、非他作、是无因生耶?如何?’之问，沙门云：‘玷牟留!并不然。’‘瞿昙!苦乐是无耶?如何?’之问，沙门云：‘玷牟留!苦乐是非无；玷牟留!苦乐是有。’‘然则大德!瞿昙是不知苦乐、不见苦乐耶?’之问，沙门云：‘玷牟留!我非不知苦乐、不见苦乐。玷牟留!我知、见苦乐。’‘尊者瞿昙!请为我说示苦乐；尊者瞿昙!请为我说示苦乐。’
  一一  如‘受与感者是同一。’玷牟留!如汝先所云：‘苦乐是自作，’我不如是言。
  一二  如‘受与感者是相异。’玷牟留!如受重压者：‘苦乐是他作。’我不如是言。
  一三  玷牟留!离此等之两极端，如来依中道说法。
      缘无明而有行，缘行而有识……如是则为全苦蕴之集。由无明无余、离贪灭，乃行灭，由行灭乃识灭……如是此是全苦蕴灭。’
  一四  如是言时，游方者玷牟留白世尊言：‘瞿昙!是最殊胜……我归依世尊，归依法与比丘僧。大德!请摄受我，今日以后，终身归依为优婆塞。’

        [一九] 第九 愚与贤  
  一  [尔时，世尊]住舍卫城。
  二  世尊曰：‘诸比丘!被无明所覆、渴爱所系之愚夫，生如是之身，依此身与外之名色，如是依此二者，有触、六触处。愚夫于此等之[六]，若依其一，经验所触之苦乐。
  三  诸比丘!有被无明所覆、渴爱所系之贤者，生如是之身，依此身与外之名色，依如是此二者，有触、六触处。贤者对此等之[六]、若依其一，经验所触之苦乐。
  四  诸比丘!然而，贤者与愚者有如何之差别?其差别、差异如何耶?’
  五  ‘大德!对我等，法乃以世尊为根，以世尊为导者，以世尊为所依。善哉!大德!请述此等语之意义，诸比丘闻世尊之语已，当受持奉行。’
  六  ‘诸比丘!再当谛听，当善思念，我则为说。’
      彼诸比丘答世尊曰：‘大德!唯然。’
  七  世尊曰：诸比丘!唯愚夫被无明所覆、渴爱所系以生此身。在愚夫不断无明、不尽渴爱。所以者何?诸比丘!愚夫不行梵行，实乃不行苦之灭。然而，愚夫身坏命终后，还再生身；彼生身故，则不得解脱生、老、死、愁、悲、苦、忧、恼，所以我说由苦不能解脱。
  八  诸比丘!唯贤者，被无明所覆、渴爱所系以生此身。然而，有贤者断彼无明、尽其渴爱。所以者何?诸比丘!贤者行梵行，实乃行苦之灭。然而，贤者身坏[命终后]，不再生身。彼不生身故，则解脱生、老死、愁、悲、苦、忧，恼。所以我说由苦而解脱也。
  九  诸比丘!贤者与愚者有此之别、有此差异、有此差别。此即梵行住者。’

        [二〇] 第十 缘  
  一  [尔时，世尊]住舍卫城。
  二  世尊曰：‘诸比丘!我为汝等说缘起及缘生之法，汝等谛听，当善思念，我则为说’。
      彼诸比丘奉答世尊曰：‘大德!唯然。’世尊曰：
  三  ‘诸比丘!何为缘起耶?诸比丘!缘生而有老死。如来出世，或如来不出世，此事之决定、法定性、法已确立，即是相依性。如来证于此，知于此。证于此、知于此，而予以教示宣布，详说、开显，分别以明示，然而即谓：‘汝等，且看!’
  四  诸比丘!缘生而有老死。诸比丘!缘有而有生。诸比丘!缘取而有有。诸比丘!缘爱而有取。诸比丘!缘受而有爱。诸比丘!缘触而有受。诸比丘!缘六处而有触。诸比丘!缘名色而有六处。诸比丘!缘识而有名色。诸比丘!缘行而有识。诸比丘!缘无明而有行。如来出世、或不出世，此事之决定、法定性、法已确立，即相依性。如来证知。此已证知而予以教示宣布，详说、开显、分别以明示，然而即谓‘汝等，且看!’
  五  诸比丘!缘无明而有行。诸比丘!于此有如不虚妄性、不异如性、相依性者，诸比丘!此谓之缘起。
  六  诸比丘!何为缘生之法耶?诸比丘!老死是无常、有为、缘生、灭尽之法，败坏之法，离贪之法，减法。
  七  诸比丘!生是无常、有为、缘生、灭尽之法、败坏之法、离贪之法、灭法。
  八  诸比丘!有是无常、有为、缘生、灭尽之法、败坏之法、离贪之法、灭法。
  九~一六 诸比丘!取为……诸比丘!爱为……诸比丘!受为……诸比丘!触是……诸比丘！六处是……诸比丘!名色是……诸比丘!识是……诸比丘!行是
  一七  诸比丘!无明是无常、有为、缘生、灭尽之法、离贪之法、灭法。诸比丘!此等谓之缘生法。
  一八  诸比丘!圣弟子对此缘起及缘生之法，以正慧如实善见故，彼忆起宿世，即：‘我于过去世有耶?我于过去世无耶?何故于过去世有耶?于过去如何有耶?于过去世如何有耶?如何而有耶?’
  一九  [彼圣弟子，]驰思未来：即：‘我于未来世有耶?于未来世无耶?何故于未来世有耶?如何于未来世有耶?我于未来世何有?如何而有之耶?’
  二〇  [又圣弟子]，于今之现世就已有惑。即：‘有我耶?无我耶?何故有我耶?如何有我耶?此众生来自何处耶?彼将赴何处耶?’不知其理。
  二一  所以者何?诸比丘!圣弟子如实对此缘起及此等缘生之法，以正慧善见故。’
              此颂曰：
                食与破群那        沙门婆罗门
                迦旃延法说        支罗玷牟留
                对愚之贤者        第十则为缘


              第三 十力品

        [二一] 第一 十力(之一)  
  一  [尔时，世尊]住舍卫城。
  二  世尊宣曰：‘诸比丘!如来具足十力，具足四无所畏，示知牛王之事，于众中作狮子吼，转梵轮，济度众生。
      [所谓]：色如是如是，色之集如是如是，色之灭如是如是;受如是如是，受之集如是如是，受之灭如是如是；想如是如是，想之集如是如是，想之灭如是如是;行如是如是，行之集如是如是，行之灭如是如是；识如是如是，识之集如是如是，识之灭如是如是。
      此有时即彼有，此生时即彼生。此无时即彼无，此灭时即彼灭。
  三  即缘无明有行，缘行有识……如是此是全苦蕴之集。
  四  依无明之无余，依离贪灭乃行灭，依行灭乃识灭……如是此为全苦蕴之灭。’

        [二二] 第二 十力(之二)  
  一  [尔时，世尊]住舍卫城。
  二~四  [尔时，世尊曰：]‘诸比丘!如来具足十力……如是此是全苦蕴之灭。
  五  诸比丘!如是，由我善说于法，明确开显说示断纽。
  六  诸比丘!如是，由我善说，明确开显说示断纽之法，使良家之子，依信而出家具足修行精进，又于身体皮肤与腱与骨，残余，血肉枯竭，依人之勇猛、人之精进、人之精勤，应达未达者，则不舍离精进。
  七  诸比丘!所以者何?懈怠者住于苦，被恶不善法所覆，使大利衰微。诸比丘!精勤者住于乐，远离恶不善法，使大利满足。
  八  诸比丘!依劣则无能达于第一者。诸比丘!依第一则能达第一。诸比丘!师现前即以此梵行为第一者。诸比丘!为使未达者能达，未得者能得，未实证者能实证，实当应精勤。
  九  如是，此我等之出家不为空，有果，有果报。依此我等受用衣服、饮食、卧具、病药资具。此等虽为卑下之物，然于我等为大果、大利。
  一〇  诸比丘!汝等即当如是学。诸比丘!唯依观于自利、行不放逸具足。诸比丘!唯依观于他利，行不放逸具足。诸比丘!唯依观于俱利、行不放逸具足。’

        [二三] 第三 缘
  一  [尔时，世尊]住舍卫城。
  二  [尔时，世尊曰：]‘诸比丘!我依知、见说漏之灭尽，非不知、不见而说。
  三  诸比丘!如何知、如何见为漏之灭尽耶?色如是如是，色之集如是如是，色之灭如是如是;受如是如是……想如是如是；行如是如是；识如是如是，识之集如是如是，识之灭如是如是。诸比丘!如是知、如是见，为漏之灭尽。
  四  诸比丘!灭尽之时，我说于灭之智为有缘而非无缘。
  五  诸比丘!何为灭智之缘耶?当谓‘是解脱’。诸比丘!我说解脱是有缘而非无缘。
  六  诸比丘!何为解脱之缘耶?当谓‘是离贪。’诸比丘!我说离贪是有缘而非无缘。
  七  诸比丘!何为离贪之缘耶?当谓‘是厌离。’诸比丘!我说厌离是有缘而非无缘。
  八  诸比丘!何为厌离之缘耶?当谓‘是如实知见。’诸比丘!我说如实知见是有缘而非无缘。
  九  诸比丘!何为如实知见之缘耶?当谓‘是三摩地。’诸比丘!我说三摩地是有缘而非无缘。
  一〇 诸比丘!何为三摩地之缘耶?当谓‘是乐。’诸比丘!我说乐是有缘而非无缘。
  一一  诸比丘!何为乐之缘耶?当谓‘是轻安。’诸比丘!我说经安是有缘而非无缘。
  一二  诸比丘!何为经安之缘耶?当谓‘是喜。’诸比丘!我说喜是有缘而非无缘。
  一三  诸比丘!何为喜之缘耶?当谓‘是悦。’诸比丘!我说悦是有缘而非无缘。
  一四  诸比丘!何为悦之缘耶?当谓‘是信。’诸比丘!我说信是有缘而非无缘。
  一五  诸比丘!何为信之缘耶?当谓‘是苦。’诸比丘!我说苦是有缘而非无缘。
  一六  诸比丘!何为苦之缘耶?当谓‘是生。’诸比丘!我说生是有缘而非无缘。
  一七  诸比丘!何为生之缘耶?当谓‘是有。’诸比丘!我说有是有缘而非无缘。
  一八  诸比丘!何为有之缘耶?当谓‘是取。’诸比丘!我说取是有缘而非无缘。
  一九  诸比丘!何为取之缘耶?当谓‘是爱。’诸比丘!我说爱是有缘而非无缘。
  二〇~二五  诸比丘!何为爱之缘耶?当谓‘是受。’……当谓‘是触’……当谓‘是六处。’……当谓‘是名。’……当谓‘是识。’……当谓‘是行。’诸比丘!我说行是有缘而非无缘。
  二六  诸比丘!何为行之缘耶?当谓：‘是无明。’
      诸比丘!如是缘无明而有行，缘行而有识，缘识而有名色，缘名色而有六处，缘六处而有触，缘触而有受，缘受而有爱，缘爱而有取，缘取而有有，缘有而有生，缘生而有苦，缘苦而有信，缘信而有悦，缘悦而有喜，缘喜而有轻安，缘轻安而有乐，缘乐而有三摩地，缘三摩地而有如实知见，缘如实知见而有厌离，缘厌离而有离贪，缘离贪而有解脱，缘解脱于灭有智。
  二七  诸比丘!譬如天降雨于山顶，落大粒时，其水转向低处、充满山侧之洞穴、罅、隙、壑，充满山侧之洞穴、罅、隙、壑，更充满小池，充满小池更充满大池，充满大池更充满小河，充满小河更充满大河，充满大河，继而充之于海，大海。
  二八  诸比丘!同于此者，缘无明而有行，缘行而有识，缘识而有名色，缘名色而有六处，缘六处而有触，缘触而有受，缘受而有爱，缘爱而有取，缘取而有有，缘有而有生，缘生而有苦，缘苦而有信，缘信而有悦，缘悦而有喜，缘喜而有轻安，缘轻安而有乐，缘乐而有三摩地，缘三摩地而有如实知见，缘如实知见而有厌离，缘厌离而有离贪，缘离贪而有解脱，缘解脱而有灭智。’

        [二四] 第四 异学
  一  [尔时，世尊]住王舍城竹林。
        一
  二  尔时，尊者舍利弗清晨着衣、持钵，入王舍城乞食。
  三  时，尊者舍利弗生此思念：‘至王舍城乞食，为时尚早，我宁往诣异学游方者之园。’
  四  尔时，尊者舍利弗则行近异学游方者之园。近彼等异学游方者，与之相互致问，交谈可记忆之语后，坐于一面。
      向坐于一面之尊者舍利弗，彼等异学游方者作如是言曰：
  五  ‘友，舍利弗!有业论者沙门、婆罗门说示：‘苦是自作。’友，舍利弗!又有业论者沙门、婆罗门说示：‘苦是他作。’友，舍利弗!又有业论者沙门、婆罗门说示：‘苦是自作、亦他作。’友，舍利弗!又有业论者沙门、婆罗门说示：‘苦非自作、亦非他作、乃无因生也。’
  六  ‘友，舍利弗!于此沙门瞿昙是如何说?作如何语耶?若我等答沙门瞿昙之所说，应如何说示耶?我等不可依无实而对沙门瞿昙有所毁谤。我等将说示法随顺法，任何说随顺说之同学将不住于难诘处。’
  七  ‘友!世尊云：苦乃由缘生。依何而成耶?依触而成。唯世尊作如是之所说，对世尊，无以无实而予谤毁，我等说示法随顺法，任何人之同学说随顺说者，不住于难诘处。’
  八  ‘然而，业论者说示：‘苦是自作。’沙门、婆罗门亦云：‘缘触而有苦。’业论者说示：‘苦是他作。’沙门、婆罗门亦云：‘缘触而有苦。’又业论者说示：‘苦是自作、他作。’沙门、婆罗门亦云：‘缘触而有苦。’又业论者说示：‘苦非自作非他作、是无因生。’沙门、婆罗门亦云：‘缘触而有苦也。’’
  九  ‘友!业论者说示：‘苦为自作。’沙门、婆罗门，实者‘不依触而得经验，’彼不知此理。又业论者说示：‘苦是他作。’沙门、婆罗门，实者‘不依触而得经验，’彼不知此。又业论者说示：‘苦是自作亦他作，’沙门、婆罗门，实者‘不依触而得经验，’彼不知此。又业论者说示：‘苦非自作亦非他作，乃无因生，’沙门婆罗门，实者‘不依触而得经验，’彼不知此理。’
        二
  一〇   尊者阿难闻尊者舍利弗与彼等异学游方者之论议。
  一一  尔时，尊者阿难至王舍城乞食，由乞食还，食后来诣世尊处。诣已，礼敬世尊，坐于一面。
    坐于一面之尊者阿难，悉将尊者舍利弗与彼等异学游方者之论议，以告世尊。
  一二  ‘善哉!善哉!阿难!如舍利弗之正当说示，予说示。阿难!‘苦是缘生，’此乃我之所告。缘何如是耶?是依触。如是乃我所说者。无以无实谤我，任何人之同学说随顺说者、不住于难诘处。
  一三  然则阿难!业论者沙门、婆罗门说示：‘苦是自作’亦云：‘缘触而有苦’．业论者沙门、婆罗说示：‘苦是非自作、非他作、为无因生。’亦云：‘缘触而有苦’。
  一四  然则阿难!业论者之沙门、婆罗门说示：‘苦是自作，’实者‘不依于触而无苦之经验，’彼不知于此处。……业论者之沙门婆罗门说示：‘苦非自作、非他作、乃无因生，’实者‘不依于触而不得经验，’彼实不知于此处。
  一五  阿难!尔时，我住王舍城竹林栗鼠养饵所。
  一六  阿难!尔时，我清晨着衣、持钵，入王舍城乞食。
  一七  阿难!当时我生是思念：‘行至王舍城乞食，为时尚早，我何不先诣异学游方者之园。’
  一八  阿难!尔时，我来异学游方者之园。至已，与彼等异学游方者俱相致问、交谈问候，可记忆之语后，坐于一面。
      阿难!彼等异学游方者，对坐于一面之我作如是言曰：
  一九  ‘友，瞿昙!业论者之沙门、婆罗门有说示：‘苦为自作。’友，瞿昙!业论者之沙门、婆罗门有说示：‘苦为他作。’友，瞿昙!又业论者之沙门、婆罗门有说示：‘苦是自作、他作。’友，瞿昙!又业论者之沙门、婆罗门有说示：‘苦非自作、亦非他作、乃无因生。’
  二〇  于此尊者瞿昙作如何说?作如何语耶?若我等答尊者瞿昙之所说，应如何说示耶?不可或有无实、毁谤尊者瞿昙。我等说示法随顺法。任何人之同学说随顺说者，不住于难诘处。
  二一  阿难!如是云耶?我对彼等异学游方者作如是言：‘友!我说：‘苦是由缘生。缘何而成耶?是缘触。如是唯我之所说，无以无实谤我，说示法随顺法，任何人之同学说随顺说者，则不住于难诘处。’’
  二二  然则友!业论者之沙门、婆罗门说示：‘苦为自作’亦云：‘缘触而有苦’……业论者之沙门婆罗门说示：‘苦为非自作、非他作、无因生。’亦云：‘缘触而有苦。’
  二三  友!业论者之沙门婆罗门说示：‘苦是为自作、’‘不依于触、不得经验，’彼实不知于此处。……业论者之沙门、婆罗门说示：‘苦是非自作、非他作、无因生，’‘不依于触，即不得经验，’彼实不知于此处。
  二四  ‘大德!是稀有!大德!是未曾有!实于一句之中不能道尽一切之义。大德!若对此义予详说，将更见甚深、深远者。’
  二五  ‘然者，阿难!于此，汝为显示之!’
  二六  ‘大德!若向我如是问：‘友，阿难!老死之因是如何?集是如何?生是如何?起是如何?’我对如是问，则如是说示：‘友!老死乃以生为因、以生为集、以生为生、以生为起也。’大德!我对如是为问，则作如是说。’
  二七  ‘大德!若对我作如是问：‘友!阿难!生之因是如何?集是如何?生是如何?起是如何?’大德!我对如是问，则如是说示：‘友!生乃以有为因、以有为集、以有为生、以有为起也。’大德!我对如是问则为如是说。’
  二八  ‘大德!若对我作如是问：‘友!阿难!有之因是如何?集是如何?生是如何?起是如何?’大德!我对如是问，则如是说示：‘友!有乃以取为因、以取为集、以取为生、以取为起。’大德!我对如是问，则作如是说。’
  二九~三一 ‘大德!若对我作如是问：‘友!取之因是如何?……友!爱之因是如何?……友!受之因是如何?……’大德!若对我如是问：‘友!阿难!触之因是如何?集是如何?生是如何?起是如何?’大德!我对如是问，则作如是说示：‘友!触以六处为因、以六处为集、以六处为生、以六处为起。’‘友!由六触处之无余，依离贪灭，乃触灭，触灭乃受灭，受灭乃爱灭，受灭乃取灭，取灭乃有灭，有灭乃生灭，生灭乃老死、愁、悲、苦、忧、恼灭。如是乃全苦蕴之灭。’大德!我对如是问，则作如是说。’

        [二五] 第五 浮弥  
  一  [尔时，世尊]住舍卫城。
        一
  二  尔时，尊者浮弥于日暮自宴坐起，来诣尊者舍利弗之处。诣已，与尊者舍利弗俱相致问，交谈问候及可记忆之语后，坐于一面。坐于一面之尊者浮弥，向尊者舍利弗作如是言：
  三  ‘友!舍利弗!业论者之沙门、婆罗门有说示：‘苦乐是自作。’友!舍利弗!又业论者之沙门、婆罗门有说示：‘苦乐是他作。’友!舍利弗!又业论者之沙门、婆罗门有说示：‘苦乐是自作而他作。’友!舍利弗!又业论者之沙门、婆罗门有说示：‘苦乐是非自作，非他作，乃无因生。’
  四  友!舍利弗!于此世尊作如何说?作如何语耶?若我等应答世尊之所说，则应如何说示耶?不应以无实诽谤世尊。我等说示法随顺法。任何人之同学说随顺说者，不住于难诘处。’
  五  ‘友!世尊说：‘苦乐是缘生。’依何而生耶?依触乃有苦乐，如是世尊之所说，因无以无实，不可谤世尊，说示法随顺法，任何人之同学说随顺说者，则不住于难诘处。
  六  然则，友!彼等业论者之沙门、婆罗门说示：‘苦乐是自作’；亦云：‘缘触乃有苦乐。’……彼等业论者之沙门、婆罗门说示：‘苦乐为非自作、非他作、为无因生，’亦云：‘缘触乃有苦乐。’
  七  友!彼业论者之沙门、婆罗门说示：‘苦乐为自作’，‘不依触无有经验’彼实不知此处……彼等业论者之沙门、婆罗门说示：‘苦乐为非自作、非他作、无因生，’‘不依触无经验，’彼实不知此处。
        二
  八  时，尊者阿难，闻尊者舍利弗与尊者浮弥之此论议。
  九  尔时，尊者阿难来诣世尊处。诣已，礼敬世尊，坐于一面。坐于一方之阿难，将尊者舍利弗与尊者浮弥之论议，悉奉白世尊。
  一〇  ‘苦哉，善哉!阿难!说示如舍利弗者是正说示。阿难!是即：‘苦乐是缘生，’是我所说。‘缘何如是?是缘触也。’如是乃我所说者，无有无实谤我，任何人之同学说随顺说者，不住于难诘处。
  一一  然则阿难!彼等业论者之沙门、婆罗门说示：‘苦乐是自作，’亦云：‘缘触有苦乐，’……业论者之沙门婆罗门说示：‘苦乐是非自作、非他作、无因生了’亦云：‘缘触而有苦乐。’
  一二  若然，阿难!彼等业论者之沙门、婆罗门说示：‘苦乐是自作，’‘不依触、无苦乐经验，’彼实不知此处。……彼等业论者之沙门婆罗门说示：‘苦乐是非自作、亦非他作、是无因生’；‘不依触、无苦乐经验’彼实不知此处。
  一三  阿难!于身以身思为因，生内之苦乐。阿难!于语以语思为因，生内之苦乐。阿难!于意以意思为因，生内之苦乐。
  一四  阿难!缘无明，以自身行，缘此生内之苦乐。阿难!缘无明，以为他身行，缘此生内之苦乐。阿难!正心为身行，缘此生内之苦乐。阿难!非正心为身行，缘此生内之苦乐。
  一五  阿难!为自语行，缘此而生内之苦乐。阿难!为他语行，缘此而生内之苦乐。
  一六  阿难!正心……阿难、非正心为语行，缘此而生内之苦乐。
  一七  阿难!为自意行，缘此而生内苦乐。阿难!为他意行，缘此而生内之苦乐。
  一八  阿难!正心……阿难!非正心，为意行，缘此而生苦乐。
  一九  阿难!于此等诸法，不生无明。阿难!由无明之无余、离贪、灭，无有其身缘此而生内之苦乐。无有其语缘此而生内之苦乐。无有其意缘此而生内之苦乐。缘此而生内之苦乐，无其田(无生起之余地)、无其事、无其理、无其论事。

        [二六] 第六 优波摩那
  一  [尔时，世尊]住舍卫城。
  二  尔时，尊者优波摩那来诣世尊之处。诣已，敬礼世尊，坐于一面。
      坐于一面之尊者优波摩那，向世尊作是言曰：
  三  ‘大德!有沙门、婆罗门说示：苦是自作。大德!又有沙门、婆罗门说示苦是他作。大德!又有沙门、婆罗门说示苦是自作亦他作。大德!又有沙门、婆罗门说示苦是非自作、非他作、无因生。
  四  大德!于此，世尊是作如何说?如何语耶?若我等答世尊之所说，应如何说示耶?不可无实谤世尊。我等说示法随顺法。任何人之同学说随顺说者，将不住于难诘处。
  五  ‘优波摩那!我说：‘苦是缘生。’‘依何而成耶?依触而有苦。’如是是我所说，无有因无实谤我，说示法随顺法，任何人之同学说随顺说者，则不住于难诘处。
  六  然则优波摩那!彼等沙门、婆罗门说示：‘苦是自作，’亦云：‘缘触有苦’……彼等沙门婆罗门说示：苦是非自作、非他作、是无因生，’亦云：‘缘触而有苦’。
  七  然则优波摩那!沙门、婆罗门说示：‘苦是自作，’‘不依触、无得经验，’彼实不知此处。……沙门婆罗门说示：‘苦是非自作、非他作、无因生，’‘不依触无得经验，’彼实不知此处。

        [二七] 第七 缘
  一  [尔时，世尊]住舍卫城。
  二  [尔时，世尊曰]：‘诸比丘!缘无明而有行，缘行而有识，……如是，此为全苦蕴之集。’
  三  诸比丘!何为老死耶?于各种众生之类，各种众生之老衰、衰耄、朽败、白发、皱皮、寿命之颓败、诸根之耄熟，此谓之老。于各种众生之部类，各种众生之殁、灭、破坏、死、破灭、诸蕴之破坏、遗骸之放弃，此谓之死。如是此之老与此之死，诸比丘!此谓之老死。
  四  由生之集，而有老死之生起。由生灭，而有老死灭，唯此八支圣道，是趣老死灭之道迹。即正见、正思、正语、正业、正命、正精进、正念、正定。
  五  诸比丘!生者何耶?  ……
  六  诸比丘!有者何耶?……
  七  诸比丘!取者何耶?……
  八  诸比丘!爱者何耶?……
  九  诸比丘!受者何耶?……
  一〇 诸比丘!触者何耶?……
  一一  诸比丘!六处者何耶?……
  一二  诸比丘!名色者何耶?……
  一三  诸比丘!识者何耶?……
  一四  诸比丘!行者何耶?诸比丘!有此等三行：[即]身行、语行、心行。诸比丘!此等谓之行。由无明之集，而有行之生起；由无明之灭，而有行之灭。唯此八支圣道，乃趣行灭之道迹。即正见……正定。
  一五  诸比丘!圣弟子知如是之缘，知如是之缘起，知如是之缘灭，知趣如是缘灭之道迹。诸比丘!此等圣弟子谓达见，亦云达见，谓达此正法，谓见此正法，谓具足学智，谓具足学明，谓入于法流，谓圣明达慧，亦谓建立不死之扉。

        [二八] 第八 比丘  
  一  [尔时，世尊]住舍卫城。
  二  尔时，世尊曰：
  三  ‘诸比丘!此处有比丘，如老死、知老死之集、知老死之灭、知趣老死灭之道迹。……
  四  知生，……
  五  知有，……
  六  知取，……
  七  知爱，……
  八  知受，……
  九  知触，……
  一〇 知六处，……
  一一  知名色，……
  一二  知识，……
  一三  知行，知行之集、知行之灭、知趣行灭之道迹。
  一四  诸比丘!老死者何耶?于各种众生之类，各种众生之老衰、衰耄、朽败、白发、皱皮、寿命之颓败、诸根之耄熟，此谓之老。于各种众生之部类，各种众生之殁、灭、破坏、死、破灭、诸蕴之破坏、遗骸之放弃，此谓之死。如是此之老与此之死，诸比丘!此谓之老死。
  一五  由生之集，而有老死之生起，由生之灭，而有老死之灭。唯此八支圣道，乃趣老死灭之道迹。即：正见……正定。
  一六~二四 诸比丘!生者何耶?……诸比丘!有者何耶?……诸比丘!取者何耶?……诸比丘!爱者何耶?受、触、六处、名色、识者何耶?……
  二五  诸比丘!行者何耶?诸比丘!有此等之三行。即：身行、语行、心行是。诸比丘!此等谓之行。
      由无明之集，而有行之生起，由无明之灭、而有行之灭。唯此八支圣道，乃趣行灭之道迹。即：正见……正定是。
  二六  诸比丘!有比丘，知如是之老死、知如是老死之集、知如是老死之灭、知如是趣老死灭之道迹。
  二七~三六 知如是生……有、取、爱、受、触、六处、名色、识、行，知行之集、知行之灭、知如是趣行灭之道迹。
  三七  诸比丘!对此，比丘谓之达见，亦云达见、达此正法、见此正法、具足学明、入于法流、圣明达慧，建立不死之扉。

        [二九] 第九 沙门婆罗门(之一)  
  一  [尔时，世尊]住舍卫城。
       一
  二~一二 [尔时，世尊曰:]‘诸比丘!如何沙门或婆罗门，不知老死、不知老死之集、不知老死之灭、不知趣老死灭之道迹。……不知是生……有、取、爱、受、触、六处、名色、识、不知行，不知行之集、不知行之灭、不知趣行灭之道迹。
  一三  诸比丘!不知此等之彼等沙门或婆罗门，于沙门非正沙门、于婆罗门非正婆罗门。又彼尊者等对沙门之义，或婆罗门之义，于现法自知，非入实证而住者。
        二
  一四～二四 诸比丘!如何沙门、或婆罗门，知老死、知老死之集、知老死之灭、知趣老死灭之道迹、知生……有、取、爱、受、触、六处、名色、识、行，知行之集、知行之灭、知趣行灭之道迹。
  二五  诸比丘!知此等之彼等沙门或婆罗门，于沙门是正沙门，于婆罗门是正婆罗门。彼尊者等对沙门之义、与婆罗门之义、于现法得自知入实证而住者。

        [三〇] 第十 沙门婆罗门(之二)
  一  [尔时，世尊]住舍卫城。
  二~三  尔时，[世尊宣曰:]‘诸比丘!如何沙门或婆罗门，不知老死、不知老死之集、不知老死之灭、不知趣老死灭之道迹，彼等实不知住于超脱老死之处。
  四~一二 不知生……有、取、爱、受、触、六处、名色、识……
  一三  不知行、不知行之集、不知行之灭、不知趣行灭之道迹，彼等实不知住于超越老死之处。
  一四  诸比丘!如何沙门或婆罗门，  知老死、知老死之集、知老死之灭、知趣老死灭之道迹者，则知住于超越老死之处。
  一五~二三 知生……有、取、爱、受、触、六处、名色、识……
  二四  知行、知行之集、知行之灭、知趣行灭之道迹处。’
              此颂曰：
                二之十力缘          异学与浮弥
                及优波摩那          缘与比丘二
                沙门婆罗门


              第四 伽拉罗刹利品

        [三一] 第一 生者  
  一  尔时，世尊住舍卫城。
        一
  二  尔时，世尊告尊者舍利弗曰：此乃波罗延那(经)阿逸多之所问中言：
                对法追究者
                有学及凡夫
                问此等威仪
                请友以说示
      舍利弗!以此略说之事，应依广说解明其义。
      如是说时，尊者舍利弗默然。
  三  世尊再向尊者舍利弗说……尊者舍利弗，再默然。
  四  世尊三度向尊者舍利弗曰：‘舍利弗、波罗延那(经)阿逸多之所问中言：
                对法追究者
                有学及凡夫
                问此等威仪
                请友以说示
      友!舍利弗!以此所略说之事，应依广说，解明其义。’尊者舍利弗三度默然。
        二
  五  ‘舍利弗!  视此为不生者耶?  舍利弗!视此为生者耶?’
  六  ‘大德!以正慧如实见之‘此乃生者，’以正慧如实见之‘此乃生者，’生者以行厌离、离贪、灭。’‘以正慧如实见之，彼乃食生耶?以正慧见之。’‘彼乃食生。则行食生之厌离、离贪、灭。’‘因彼食灭，生者乃灭法，如实依正慧见之耶?因彼之食灭，生者乃灭法，如实依正慧见，则行灭法之厌离、离贪、灭。大德!是如是学。’
  七  ‘大德!究法者为何耶?大德!此生者以如实正慧见。此乃生者依如实正慧见生者有厌离、离贪、灭、无取着、解脱。依如实智慧见，彼食乃生。依如实智慧见之，彼食乃生者，则有食生之厌离、离贪、灭、无取着、解脱。彼依如实正慧见之食之灭，生者是灭法，依如实正慧见彼食之灭，生者乃灭法者。则有灭法之厌离、离贪、灭、无取着、解脱。大德!如是为法之追究者。
  八  大德!如是波罗延那(经)阿逸多之所问中曰：
               对法追究者
               有学及凡夫
               问此等威仪
               请友以说示
      大德!我以此所略说，依如是广说，以知是义。’
  九  ‘舍利弗!善哉，善哉!舍利弗!依如实正慧见之此为生者、依如实正慧见，此为生者，生者则行厌离、离贪、灭。
      依如实正慧见，彼食生。依如实正慧见，彼食生者，则行食生厌离、离贪、灭。
      依如实正慧见，由食之灭，生者是灭法。依如实正慧见，依彼食灭、生者乃灭法者。则行灭法厌离、离贪、灭。舍利弗!是如是学。
  一〇   舍利弗!究法者何耶?舍利弗!依如实智慧见之，此乃生者。依如实正慧见，此乃生者，生者则有厌离、离贪、灭、无取着、解脱。
      依如实正慧见之，彼为食生。依如实正慧见之，彼为食生者，则有食生之厌离、离贪、灭、无取着、解脱。
      如实依正慧见之，依彼食之灭，生者乃灭法。依如实正慧见之，依彼之食灭，生者乃灭法者，则有灭法之厌离、离贪、灭、无取着、解脱。
      舍利弗!如是乃究法者。
  一一  舍利弗!如是为波罗延那(经)阿逸多之所问中言：
               法之追究者
               有学及凡夫
               问此等威仪
               请友以说示
      舍利弗!以此略说，依如是广说，是义即可明。’

        [三二] 第二 伽拉罗  
  一  [尔时，世尊]住舍卫城。
  二  尔时，伽拉罗刹利比丘，走近尊者舍利弗。近已，与尊者舍利弗俱相致问、交谈问候可记忆之语后，坐于一面。
  三  坐于一面之伽拉罗刹利比丘，向尊者舍利弗作如是言：
      ‘友!舍利弗!牟犁破群那比丘已舍戒还家矣。’
      ‘我想，彼尊者乃于此法与律中，是不得安慰。’
  四  ‘然，尊者舍利弗于此法与律中得安慰否?’
      ‘友!我于此法与律中，是无惑。’
  五  ‘友!于当来之事，又云何耶?’
      ‘友、我于当来之事，是无疑者。’
  六  尔时，伽拉罗刹利比丘则从座起，来诣世尊座之处。诣已，礼敬世尊，坐于一面。
  七  坐于一面之伽拉罗刹利比丘，向世尊作如是言：‘大德!尊者舍利弗自说：‘得智，知生已尽，梵行已立，应作已办，不再有生。’’
  八  尔时，世尊告一比丘曰：‘来，比丘!汝以我语告舍利弗：‘友!舍利弗!师唤汝。’’
  九  ‘大德!唯然!’彼比丘奉答世尊，诣尊者舍利弗之处。诣已，向舍利弗曰：‘友!舍利弗!师唤汝。’
  一〇  ‘友!唯然!’尊者舍利弗答彼比丘，来诣世尊之处。诣已，礼敬世尊，坐于一面。
        二
  一一  世尊对坐于一面之尊者舍利弗曰：‘舍利弗!汝自说：‘得智，知生已尽，梵行已立，应作已办，不再有生。’此事真实耶?’
      ‘大德!勿以此等之句，以此等之文谓非义。’
  一二  ‘舍利弗!良家之子应依如何法门以记智耶?时而可如是记说耶?’
  一三  ‘大德!我亦不如是说。大德!此等之句，不依此等之文说义。’
  一四  ‘舍利弗!若对汝作如是问：‘友!舍利弗!云何知，云何见，而称说：‘我，自得智，知生已尽，梵行已立，应作已办，不再有生耶?’舍利弗!汝如是被问，如何作答耶?’
  一五  ‘大德!若如是问我：‘友!舍利弗如何知、如何见、自得智、称说知生已尽、梵行已立、所作已办、不再有生。’大德!如是问我，应如是答：
  一六  ‘友!生乃有因，依其因灭，于其因尽，则知生已尽。于因之尽，知生已尽，而‘知：生已尽，梵行已立，应作已办，更不有生。’
      大德!如是之问，我则如是作答’。
  一七  ‘舍利弗!若再以如是问汝：‘友!舍利弗!生又由何因、何集，依何而生，以何为本耶?’舍利弗!如是问汝，如何作答耶?’
  一八  ‘大德!若如是问我：‘友!舍利弗!生又以何为因……以何为本耶?’大德!如是问我，应如是作答：‘友!生为有因、为有集、依有而生、以有为本。’大德!对如是问，我如是作答。’
  一九  ‘舍利弗!若又如是问汝：‘友!舍利弗!有又以何为因、以何为集、依何而生、以何为本耶?’舍利弗!如是问汝，如何作答耶?’
  二〇  ‘大德!若如是问我：‘友!舍利弗!有又以何为因……以何为本耶?’大德!如是问，我如是作答：‘友!有以取为因、以取为集、依取而生、以取为本。’大德!如是问，我如是作答。’
  二一  ‘舍利弗!若又如是问汝：‘友!取以何为因……?’
  二二~二三 ‘舍利弗!若如是问汝：‘友!爱又以何为因、以何为集、依何而生，以何为本耶?’舍利弗!如是问，汝如何作答耶?’
  二四  ‘大德!若如是问我：‘友!舍利弗!又爱以何为因、以何为集、依何而生，以何为本耶?’大德!如是问，我如作是答：‘友!爱以受为因、以受为集、依受而生、以受为本也。’大德!如是问，我如是作答。’
  二五  ‘舍利弗!若又如是问汝：‘友!舍利弗!如何知、如何见时，汝无乐着于受耶?’舍利弗!如是问，汝如何作答耶?’
  二六  ‘大德!若如是问我：‘友!如何知，如何见时，汝无乐着于受耶?’大德!如是问，我如是作答。’
  二七  ‘友!此等有三受。三受者何耶?乐受、苦受、不苦不乐受是。友!此等之三受是无常。如是无常苦时，而不乐着于受。’
      大德!如是问，我如是作答。
  二八  ‘善哉，善哉!舍利弗!舍利弗!此法门亦略得作答，即：如何所受皆是苦。’
  二九  ‘舍利弗!若又如是问汝：‘友!舍利弗!如何自称得解脱智，知生已尽，梵行已立，应作已作，更不再有生耶?’舍利弗!对如是问，汝如何作答耶?’
  三〇  ‘大德!若如是问我：‘友!舍利弗!如何自称得解脱智，知生己尽，梵行已立，应作已作，更不来此生耶?’大德!对如是问，我如是作答：
  三一  ‘友!我于内解脱，依一切取灭，住于正念。住正念故，诸漏不随增，我不认我。’
      大德!对如是问，我如是作答。’
  三二  ‘舍利弗!善哉!善哉!舍利弗!此为略说此义之法门。依沙门所云之诸漏，于彼等诸漏，我无惑，我已尽无疑。’
  二三  世尊说已，即从座起，入室。
        三
  三四  尊者舍利弗，于世尊离去未久、向诸比丘曰：
  三五  ‘友!我先前尚未经验时，世尊起初问我，时我是愚昧。友!世尊初问于我予随喜耶?友!我作是念：
  三六  ‘世尊!若一日，以异文、异方便之义问我，我亦一日，以异文、异方便之义，奉答世尊。
  三七  世尊!若一夜以异文、异方便之义问我，我亦一夜以异文、异方便之义，奉答世尊。
  三八  世尊若一日一夜，以异文、异方便之义问我，我亦一日一夜，以异文、异方便之义，奉答世尊。
  三九  世尊若二日二夜，以此义问我，我亦二日二夜，以此义奉答世尊。
  四〇   世尊若三日三夜，以此义问我，我亦三日三夜，以此义奉答世尊。
  四一  世尊若四日四夜，以此义问我，我亦四日四夜，以此义奉答世尊。
  四二  世尊若五日五夜，以此义问我，我亦五日五夜，以此义奉答世尊。
  四三  世尊若六日六夜，以此义问我，我亦六日六夜，以此义奉答世尊。
  四四  世尊若七日七夜，以此义问我，我亦七日七夜，以此义奉答世尊。’’
        四
  四五  尔时，伽拉罗刹利比丘，即从座起，走近世尊。近已，礼敬世尊，坐于一面。
  四六  坐于一面之伽拉罗刹利比丘，向世尊作如是言：
      ‘大德!尊者舍利弗，作如是之狮子吼：‘友!我先尚未经验时，世尊初问于我，时我愚昧。友!世尊初问于我，予随喜耶?友!我作如是念：世尊若一日，以异文、异方便之义问我，我亦一日，以异文、异方便之义，奉答世尊。世尊若一夜……一日一夜……世尊若二日二夜……三、四、五、六、七日七夜，以异文、异方便之义问我，我亦七日七夜，以异文、异方便之义，奉答世尊。’’
  四七  ‘比丘!是故，舍利弗是善达法界。彼善达法界故，我若一日以异文、异方便之义，以此义问舍利弗，舍利弗亦一日以异文、异方便之义答我。我又一夜，以异文、异方便义问舍利弗，舍利弗亦一夜，亦此义答我。我若一日一夜，将此义问舍利弗，舍利弗亦一日一夜，以此义答我。我若二日二夜，以此义问舍利弗，舍利弗亦二日二夜，以此义答我。若我三日三夜，以此义问舍利弗，舍利弗亦三日三夜，以此义答我。我若四日四夜，以此义问舍利弗，舍利弗亦四日四夜，以此义答我。我若五日五夜，以此义问舍利弗，舍利弗亦五日五夜，以此义答我。我若六日六夜，以此义问舍利弗，舍利弗亦六日六夜，以此义答我。我若七日七夜，以异文、异方便之义问舍利弗，舍利亦七日七夜，以异文、异方便之义答我。’

        [三三] 第三 智事(之一)  
  一  [尔时，世尊]住舍卫城。
  二  尔时，世尊曰：‘诸比丘!我说四十四智事，汝等谛听，善思念，我当宣说。’
      ‘大德!唯然。’彼等诸比丘奉答世尊。
  三  世尊曰：‘诸比丘!四十四智事为何耶?
  四  老死智、老死集智、老死灭智、趣老死灭之道迹智。
  五  生智、生集智、生灭智、趣生灭之道迹智。
  六  有智、有集智、有灭智、趣有灭之道迹智。
  七  取智、取集智、取灭智、趣取灭之道迹智。
  八  爱智、爱集智、爱灭智、越爱灭之道迹智。
  九  受智、受集智、受灭智、极受灭之道迹智。
  一〇   触智、[触集智]……
  一一  六处智……
  一二  名色智……
  一三  识智……
  一四  行智、行集智、行灭智、趣行灭之道迹智。
      诸比丘!此等是谓四十四智事。
  一五  诸比丘!老死者何耶?于各种众生之类、各种众生之老衰、衰耄、朽败、白发、皱皮、寿命之颓败、诸根之耄熟，此谓之老。于各种众生之类、各种众生之殁、灭、破坏、死、破灭、诸蕴之破坏、遗骸之放弃，此谓之死。如是，此之老与此之死，诸比丘!此谓之老死。
  一六  生集之故，有老死集，生灭之故，有老死灭。此八支圣道乃趣老死灭之道迹。即：正见……正定。
  一七  诸比丘!圣弟子知如是之老死、知如是老死之集、知如是老死之灭、知如是趣老死灭之道迹。
  一八  此乃彼之法智。彼由此等见  、知，达于不时、依没入法  ，导向过去、未来之道。
  一九  于过去，如何沙门或婆罗门，知老死、知老死之集、知老死灭、知趣老死灭之道迹耶?一切彼等，如我今者之知如是、如是耶?
  二〇  于未来、虽如何沙门或婆罗门，知老死、知老死之集、知老死之灭、知趣老死灭之道迹耶?一切彼等，如我今者之知如是、如是耶?此为彼之类智。
  二一  诸比丘!圣弟子、有此等清净、纯净二智，即：法智与类智是。诸比丘!对此，圣弟子亦得谓之：达于现，达于见，亦达于正法，亦见此正法，亦具足学智、亦具足学明、亦入于法流、亦圣明达慧，建立不死之扉。
  二二  诸比丘!生为何耶?各种众生之……
  二三  诸比丘!有者何耶?……
  二四  诸比丘!取者何耶?……
  二五  诸比丘!爱者何耶?……
  二六  诸比丘!受者何耶?……
  二七  诸比丘!触者何耶?……
  二八  诸比丘!六处者何耶?……
  二九  诸比丘!名色者何耶?……
  三〇   诸比丘!识者何耶?……
  三一  诸比丘!行者何耶?诸比丘!此等有三行，即：身行、语行、心行是。诸比丘!此等谓诸行。
  三二  无明集故有行集，无明集灭故行灭。唯此八支圣道，乃趣行灭之道迹，即：正见……正定是。
  三三  诸比丘!圣弟子知如是行、知如是行集、知如是行灭、知如是趣行灭之道迹，此乃彼之法智。彼由此等之所见、所知、达于不时、依没入于法，导于过去、未来之道。
  三四  于过去虽是如何之沙门或婆罗门，知行、知行集、知行灭、知趣行灭之道迹。一切彼等，如我今者之如是、如是知。
  三五  于未来虽是如何之沙门或婆罗门，知行、知行之集、知行之灭、知趣行灭之道迹。一切彼等，如我今者之如是、如是知耶?此乃彼之类智。
  三六  诸比丘!圣弟子有此等之清净、纯净二智，即：法智与类智是。诸比丘!对此，圣弟子谓之：亦达于现、亦达于见、于达正法、亦见正法、亦学智具足、亦学明具足、亦入于法流、亦圣明达慧、建立不死之扉。’

        [三四] 第四 智事(之二)  
  一  [尔时，世尊]住舍卫城。
  二  [尔时，世尊曰:]‘诸比丘!我为汝等说七十七智事，汝等谛听，当善思念，我当宣说：
      诸比丘!七十七智事者何耶?
  三  缘生而有老死之智，无生无老死之智，过去缘生而有老死之智，无生无老死之智，未来缘生而有老死之智，无生无老死之智；有法住智处，亦有尽法、败坏法、离贪法、灭法之智。
  四  缘有而有生之智，……
  五  缘取而有有之智，……
  六  缘爱而有取之智，……
  七  缘受而有爱之智，……
  八  缘触而有受之智，……
  九  缘六处而有触之智，……
  一〇 缘名色而有六处之智，……
  一一  缘识而有名色之智，……
  一二  缘行而有识之智，……
  一三  缘无明而有行之智，无无明则无行之智，于过去缘无明而有行之智，无无明则无行之智，于未来缘无明而有行之智，无无明则无行之智，于法住智亦有尽法、败坏法、离贪法、灭法之智。
  一四  诸比丘!此等谓之七十七智事。’

        [三五] 第五 无明缘(之一)  
  一  [尔时，世尊]住舍卫城。
  二  [尔时，世尊曰:]‘诸比丘!缘无明而有行，缘行而有识……如是乃此全苦蕴之集。’
  三  ‘大德!老死者何耶?此老死属于何人耶?’
      世尊曰：‘如是之所问乃不相应。比丘!‘老死者何耶?又此老死属于何人耶?’此谓‘老死与老死之所属者相具’谓此两者虽为一义，而文则相异也。比丘!有‘命与身为同’之见，此非梵行住。比丘!有‘命与身为异’之见，此非梵行住。比丘!离此等之两边，如来缘中说法，缘生而有老死。’
  四  ‘大德!生者何耶?此生属何人耶?’
      世尊曰：‘如是之所问乃不相应。比丘!‘生者何耶?又此生属何人耶?’此谓‘生与此生之所属为异。]比丘!谓则此两者虽为一义，而文则相异。比丘!有‘命与身为同’之见，此非梵行住。有‘命与身为异’之见，此非梵行住。比丘!离此等之两边，如来缘中说法，缘有而有生。’
  五  ‘大德!有者何耶?此有属何人耶?’
      世尊曰：‘如是之所问乃不相应。比丘!‘有者何耶?此有属何人耶?’此谓‘有与属此有之者为异。’比丘!谓此两者虽为一义，而文则相异。比丘!有‘命与身同’之见，此非梵行住。比丘!有‘命与身异’之见，此非梵行住。比丘!离此等之两边，如来缘中而说法。’
  六  缘取而有有，……
  七  缘爱而有取，……
  八  缘受而有爱，……
  九  缘触而有受，……
  一〇  缘六处而有触，……
  一一  缘名色而有六处，……
  一二  缘识而有名色，……
  一三  缘行而有识，……
  一四  ‘大德!行者何耶?又此等属何人耶?’
      世尊曰：‘如是之所问，乃不相应。比丘!‘行者何耶?又此等诸行属何人耶?’此谓‘行与属此等行者为异。’比丘!如作是言，则此两者虽为一义而文则相异也。比丘!有‘命与身为同’之见，此非梵行住。比丘!有‘命与身异’之见，此非梵行住。比丘!离此等之两边，如来缘中而说法。缘无明而有行。
      比丘!由无明之无余，离贪、灭，诸  杂乱、异说、歪曲、动转、悉作以舍离。
  一五  如老死者何耶?此老死属何人耶?如命与身为同。如命与身为异。一切无取着，为舍离。此等则悉皆断根，如被截髓之多罗树，成为非有，当来即不再生。比丘!因无明之无余，离贪、灭、诸杂乱、异说、歪曲、动转、悉皆舍离。
  一六  生者何耶?此生属何人耶?如命与身为同。如命与身为异。一切无取着、舍离。此等则悉皆断根，如截髓之多罗树，成为非有，当来即不再生。比丘!因无明之无余，离贪、灭，诸杂乱、异说、歪曲、动转、悉皆舍离。’
  一七  有者何耶?……
  一八  取者何耶?……
  一九  爱者何耶?……
  二〇  受者何耶?……
  二一  触者何耶?……
  二二  六处者何耶?……
  二三  名色者何耶?……
  二四  识者何耶?……比丘!因无明之无余，离贪、灭，诸杂乱、异说、歪曲、动转、悉皆舍离。
  二五  行者何耶?此等之行属何人耶?行与属此之行者，为异。如命与身为同也。如命与身为异也。一切无取着、舍离。此等乃悉皆断根，如被截髓之多罗树，成为非有当来即不再生。’……

        [三六] 第六 无明缘(之二)
  一  [尔时，世尊]住舍卫城。
  二  [尔时，世尊曰:]‘诸比丘!缘无明而有行，缘行而有识……如是乃全苦蕴之集。
  三  诸比丘!‘老死者何耶?又此老死属何人耶?’作是言者诸比丘!‘老死与属此老死之行者相异。]若作如是言，则此两者虽为一义而文则相异。
      诸比丘!如有：‘命与身为同’之见，此非梵行住。诸比丘!如有‘命与身为异’之见，此非梵行住。
      诸比丘!离此等之两边，如来缘中而说法，缘生而有老死。……
  四  生者何耶?……
  五  有者何耶?……
  六  取者何耶?……
  七  爱者何耶?……
  八  受者何耶?……
  九  触者何耶?……
  一〇  六处者何耶?……
  一一  名色者何耶?……
  一二  识者何耶?……
  一三  诸比丘!‘行者何耶?行又属何人耶?’作如是言者，诸比丘!若作如是言：‘行与属此行之者为异，’则两者虽为一义，而文则相异。
      诸比丘!如有：‘命与身为同’之见，此非梵行住。诸比丘!如有‘命与身为异’之见，此非梵行住。
      诸比丘!离此等之两边，如来缘中而说法，缘无明而有行。……
  一四  诸比丘!因无明之无余，离贪、灭，杂乱、异说、歪曲、动转、悉皆舍离。
  一五  生者何耶?……
  一六  有者何耶?……
  一七  取者何耶?……
  一八  爱者何耶?……
  一九  受者何耶?……
  二〇  触者何耶?……
  二一  六处者何耶?……
  二二  名色者何耶?……
  二三  识者何耶?……
  二四  如‘行者何耶?又此等行属何人耶?’如‘行与属此等之行属者为异’。如‘命与身为同’……一切无取着、舍离。此等乃悉皆断根，如被截髓之多罗树，成为非有，即不再生。’

        [三七] 第七 非汝之物  
  一  [尔时，世尊]住舍卫城。
  二  [尔时，世尊曰：]‘诸比丘!此身非汝等之物，亦非属他人之物。’
  三  ‘诸比丘!应知此乃依先业所造者，依先业所思考者，依先业所感受者。
  四  诸比丘!然则圣弟子闻缘起，则善思念。
  五  此有故彼有，此生故彼生，此无故彼无，此灭故彼灭。即：缘无明而有行，缘行而有识……如是乃全苦蕴之集。因无明之无余，离贪、灭而有行灭。因行灭有识灭，如是乃全苦蕴之灭。’

      [三八] 第八 思(之一)  
  一  [尔时，世尊]住舍卫城。
  二  [尔时，世尊曰：]‘诸比丘!虽思量、企画、考虑之任何事，此为识定之所缘。有所缘故而有识住。其识之住增长时，于未来而有再生，于未来至有再生时，生未来之老死、愁、悲、苦、忧、恼。如是乃此全苦蕴之集。
  三  诸比丘!若无思量，无企画，然有思虑时，此为识定之所缘。有所缘故有识之住，其识之住增长时，于未来有再生，于未来至有再生时，生未来之老死、愁悲、苦、忧、恼。如是乃此全苦蕴之集。
  四  诸比丘!若无思量，无企画，无思虑，则无此识定之所缘，无所缘故无识之住，无识住且不增长时，于未来则无再生；于末来无再生，则灭未来之生、老、死、愁、悲、苦、忧、恼。如是乃此全苦蕴之灭。’

        [三九] 第九 思(之二)
  一  [尔时，世尊]住舍卫城。
  二  [尔时，世尊曰：]‘诸比丘!虽思量，企画，考虑之任何事，此乃识定之所缘。有所缘故有识之住，其识之住增长时，则有名色之显现。
  三  缘名色有六处，缘六处有触，缘触而有受，……爱，……取，……有，……生，……生老死、愁、悲、苦、忧、恼。如是乃此全苦蕴之集。
  四  诸比丘!若无思量，无企画，而有思虑，此乃识定之所缘。有所缘故有识之住，其识住增长时，有名色之显现。
  五  缘名色有六处……如是乃此全苦蕴之集。
  六  诸比丘!若无思量，无企画，无思虑者，则此识定无所缘，无所缘故无识之住，无识住且不增长时，无名色之显现，因名色灭，有六处灭……如是乃此全苦蕴之灭。’

        [四〇] 第十 思(之三)
  一  [尔时，世尊]住舍卫城。
  二  [尔时，世尊曰:]‘诸比丘!思量，企画，思虑之任何事，此乃识定之所缘。有所缘故有识之住。
  三  其识之住增长时，有系着，有系着故有往来，有往来故有生死，有生死故于未来有生、老、死、愁、悲、苦、忧、恼。如是乃此全苦蕴之集。
  四  诸比丘!若无思量，无企画，而有思虑时，此为识定之所缘。有所缘故有识之住。
  五  诸比丘!其识之住增长时有系着，有系着时有往来，有往来故有生死，有生死故有未来生、老、死、愁、悲、苦、忧、恼。
      如是，乃此全苦蕴之集。
  六  诸比丘!若无思量、无企画、无思虑，则此识定无所缘，无所缘则无住。
  七  无识之住，且不增长时，则无系着，无系着故无往来，无往来故无生死，无生死故，未来之生、老、死、愁、悲、苦、忧、恼灭。
      如是，乃此全苦蕴之灭。’
              此颂曰：
                生者迦拉罗          二智无明缘
                非汝所有物          以及三种思


              第五 家主品

        [四一] 第一 五畏罪(之一)
  一  [尔时，世尊]住舍卫城。
      一
  二  尔时，给孤独家主来诣世尊处。诣已，礼敬世尊，坐于一面。世尊言于坐在一面之给孤独家主曰：
  三  ‘家主!圣弟子于五畏罪令静止，具足四预流支，依慧善见、善知圣法时，彼若欲者，则依彼自身，明彼自身。即：‘我于地狱灭，趣畜生灭，饿鬼灭，苦处、恶趣、无乐处灭，我入于预流，为不堕恶趣者。决定入达菩提之终极。’
  四  令静止于五畏罪者，何耶?
  五  家主!杀生者，缘杀生于现法生畏罪。于未来生畏罪，亦经验于心所苦、忧。依如是之断绝杀生，使彼畏罪静止。
  六  家主!不与取者，缘不与取，亦于现法生畏罪，于未来生畏罪。亦经验于心所苦、忧。依如是之断绝不与取，能使彼畏罪静止。
  七  家主!邪欲行者，缘于邪欲行，亦于现法生畏罪，亦于未来生畏罪。亦经验于心所苦、忧。依如是之断绝邪欲行，能使彼畏罪静止。
  八  家主!妄语者，缘于妄语，亦于现法生畏罪，亦于未来生畏罪。亦经验于心所苦、忧。依如是之断绝妄语，能使彼畏罪静止。
  九  家主!饮酒者，缘于饮酒，亦于现法生畏罪，亦于未来生畏罪。亦经验于心所苦、忧。依如是因断绝饮酒，能使彼畏罪静止。
      此等是五畏罪之静止。
       二
  一〇  四预流支具足者，何耶?
  一一  家主!于是圣弟子，对佛抱不坏之信--‘彼世尊为应供、正等觉者，是明行足、善逝、世间解、无上士、调御丈夫、天人师、佛、世尊。’
  一二  对法抱不坏之信--‘法乃由世尊善说者，即：[其法]乃有现果报，有不时报，所谓来见者，为导引之所在者，此乃由各各识者所不可不知之[法]。’
  一三  对僧伽抱不坏之信--‘世尊之弟子僧伽，乃善行者。世尊之弟子僧伽，乃正行者。世尊之弟子僧伽，乃以智行者。世尊之弟子僧伽，乃正行者，亦即四双八辈者是。此之世尊弟子僧伽，应予以供养、尊重、布施、合掌，此乃世间之无上福田。’
  一四  是圣者所称赞之戒具足，其戒为不坏、不毁、不截、无秽，导于自由、识者所喜、无污，是转向定者。
      此等是具足四预流支。
  一五  依慧善见、善知圣法者，何耶?
  一六  家主!于是圣弟子，善思惟缘起。即：彼有故此有，彼无时故此无，彼生故此生，彼灭故此灭。
  一七  即：缘无明而有行，缘行而有识……如是乃此全苦蕴之集。因无明无余，离贪、灭，乃行灭，因行灭，乃识灭，……如是乃此全苦蕴之灭。
      以此慧而善见、善知正法。
  一八  家主!圣弟子静止于此等之五畏罪，具足此等之四预流支。以慧而善见、善知此等之圣法时，若彼欲，依彼自身，明彼自身。即：‘于我地狱灭、畜生趣灭、饿鬼灭、苦处、恶趣、无乐处灭，我入于预流，不堕恶趣，决定达于菩提之终极。’

        [四二] 第二 五畏罪(之二)
  一  [尔时，世尊]住舍卫城。
  二  尔时，众多比丘来诣世尊之处。诣已……世尊曰：
  三 ‘诸比丘!圣弟子于五畏罪令静止，具足四预流支，以慧善见、善知圣法时，若彼欲者，则依彼自身，明彼自身。即：‘于地狱灭……不堕于恶趣，决定达于菩提之终极。’
  三 静止于五畏罪者，何耶?
      诸比丘!杀生者，……
      诸比丘!不与取者，……
      诸比丘!邪欲行者，……
      诸比丘!妄语者，……
      诸比丘!饮酒者，……
      此等之五畏罪令静止。
  四  四预流支具足者，何耶?
      诸比丘!于是圣弟子，对佛……对法……对僧伽……具足圣者所称赞之戒。
      具足此等四预流支是。
  五  以此慧善见、善知圣法者，何耶?
      诸比丘!于是圣弟子，善思惟缘起。……
      以此慧善见、善知圣法是。
  六  诸比丘!圣弟子令静止于此等之五畏罪，具足此等之四预流支，以慧善见、善知圣法时，若彼欲者，依彼自身，明彼自身，即：‘于地狱灭、趣于畜生灭、于饿鬼灭、苦处、恶趣、无乐处灭。我入于预流、不堕恶趣，决定达于菩提之终极。’’

        [四三] 第三 苦
  一  [尔时，世尊]住舍卫城。
  二  诸比丘!我为汝等说苦之集与苦之灭。汝等谛听……
        一
  三  ‘诸比丘!苦之集者，何耶?
  四  依眼与色而生眼识，三之和合乃有触，缘触而有受，缘受而有爱。诸比丘!此乃苦之集。
  五  依耳与声……
  六  依鼻与香……
  七  依舌与味……
  八  依身与触……
  九  依于意与法而生意识，三之和合乃有触，缘触而有受，缘受而有爱。诸比丘!此乃苦之集。
      二
  一〇   诸比丘!苦之灭者，何耶?
  一一  依眼与色生眼识，三之和合乃有触，缘触而有受，缘受而有爱，依其爱之无余，离贪、灭而有取灭，依取灭而有有灭，依有灭而有生灭，依生灭则老死、愁、悲、苦忧、恼灭。如是乃此全苦蕴之灭。
      诸比丘!此乃苦之灭。
  一二  依耳与声生耳识。
  一三  依鼻与香生鼻识。
  一四  依舌与味……
  一五  依身与触……
  一六  依于意与法生意识，三之和合乃有触，缘触而有受，缘受而有爱，依其爱之无余，离贪、灭而有取灭。依取灭而有有灭，依有灭而有生灭，依生灭则老死、愁、悲、苦、忧、恼灭。如是乃此全苦蕴之灭。
  一七  诸比丘!此乃苦之灭。’

        [四四] 第四 世间
  一  [尔时，世尊]住舍卫城。
  二  [其时，世尊曰:]‘诸比丘!我为汝等说世间之集与灭，汝等谛听……
       一
  三  ‘诸比丘!世间之集者，何耶?
  四  依于眼与色生眼识，三之和合乃有触，缘触而有受，缘受而有爱，缘爱而有取，缘取而有有，缘有而有生，缘生而生老死、愁、悲、苦、忧、恼。此乃世间之集。
  五  依耳与声……
  六  依鼻与香……
  七  依舌与味……
  八  依身与触……
  九  依于意与法生意识，三之和合乃有触，缘触而有受……缘生而生老死、愁、悲、苦忧、恼。此乃世间之集。
      二
  一〇 诸比丘!世间之灭者，何耶?
  一一  依于眼与色生眼识，三之和合乃有触，缘触而有受，缘受而有爱，依彼爱之无余，离贪、灭而有取灭，依取灭而有有灭……。如是乃此全苦蕴之灭。
      此为世间之灭。
  一二  依耳与声……
  一三  依鼻与香……
  一四  依舌与味……
  一五  依身与触……
  一六  依意与法而生意识，三之和合乃有触，缘触而有受，缘受而有爱，依彼爱之无余，离贪、灭而有取灭，依取灭而有有灭……。如是乃此全苦蕴之灭。
  一七  诸比丘!此乃世间全苦蕴之灭。’

        [四五] 第五 那提迦
  一  如是我闻。尔时，世尊住那提迦村之砖瓦家。
        一
  二  尔时，世尊，独自宴坐，而宣说此法门曰：
  三  ‘依于眼与色生眼识，三之和合乃有触，缘触而有受，缘受而有爱，缘爱而有取……。如是乃此全苦蕴之集。
  四  依耳与声……
  五  依鼻与香……
  六  依舌与味……
  七  依身与触……
  八  依于意与法而生意识，三之和合乃有触，缘触而有受，缘受而有爱，缘爱而有取……。如是乃此全苦蕴之集。
  九  依眼与色生眼识，三之和合乃有触，缘触而有受，缘受而有爱，依彼爱之无余，离贪、灭而有取灭，依取灭而有有灭……。如是，此乃全苦蕴之灭。……
  一〇  依耳与声……
  一一  依鼻与香……
  一二  依舌与味……
  一三  依身与触……
  一四  依于意与法生意识，三之和合乃有触，缘触而有受，缘受而有爱，依彼爱之无余，离贪、灭而有取灭，依取灭而有有灭……。如是，此乃全苦蕴之灭。’
        二
  一五  尔时，一比丘，因漏闻世尊之语而起立。
  一六  世尊见此比丘，因漏闻而起立。
  一七  见而谓于此比丘曰：‘比丘!汝欲闻此法门耶?’
      ‘唯然，大德!’
  一八  ‘比丘!汝应受持此法门。比丘!汝应善知此法门。比丘!具足此法门之义，是乃梵行之初。’

        [四六] 第六 异  
  一  尔时，世尊住舍卫城。
  二  尔时，一婆罗门来诣世尊之处。诣已，与世尊俱相问候，交谈致意于可记忆之语后，坐于一面。
      坐于一面之彼婆罗门，如是白世尊曰：
  三  ‘瞿昙!如何是彼作而彼经验耶?’
      ‘婆罗门!彼作而彼经验者，此乃一极端。’
  四  ‘瞿昙!又如何他作而他经验耶?’
      ‘婆罗门!他作而他经验者，此乃第二之极端。婆罗门!离此等之两极端，如来依于中而说法。
  五  缘无明而有行，缘行而有识，……如是，乃此全苦蕴之集。
      依无明之无余，离贪、灭而有行之灭，依行之灭……。如是，此乃全苦蕴之灭’。
  六  如是说已。彼婆罗门如是白世尊曰:
      ‘瞿昙!稀有哉!……尊瞿昙!请受我从今日以后，终生归依为优婆塞。’

        [四七] 第七 声闻
  一  [尔时，世尊]住舍卫城。
  二  尔时，声闻婆罗门来诣世尊之处。诣已，与世尊俱相致问候：
      坐于一面之声闻婆罗门，如是白世尊曰：
  三  ‘瞿昙!‘一切为有’是如何耶?’
      ‘婆罗门!‘一切为有’者，此乃一极端。’
  四  ‘瞿昙!‘一切为无’是如何耶?’
      ‘婆罗门!‘一切为无’者，此乃第二极端。婆罗门!离此等之两极端，如来依于中而说法。
  五  缘无明而有行，缘行而有识，……如是，此乃全苦蕴之集。
      依无明之无余，离贪、灭而有行之灭，依行之灭……。如是，此乃全苦蕴之灭。’
  六  如是说已，彼声闻婆罗门，如是白世尊曰：‘瞿昙!稀有哉!……愿终生归依。’

        [四八] 第八 顺世派
  一  [尔时，世尊]住舍卫城。
  二  尔时，顺世派  之婆罗门来诣世尊之处，……坐于一面之顺世派婆罗门，如是白世尊曰：
  三  ‘瞿昙!‘一切为有’是如何耶?’
      ‘婆罗门!‘一切为有’者，此乃第一世间之领域。’
  四  ‘瞿昙!又‘一切为无’是如何耶?’
      ‘婆罗门!‘一切为无’者，此乃第二世间之领域。’
  五  ‘瞿昙!‘一切为一’是如何耶?’
      ‘婆罗门!‘一切为一’者，此乃第三世间之领域。’
  六  ‘瞿昙!又‘一切为异，’是如何耶?’
      ‘婆罗门!‘一切为异’者，此乃第四世间之领域。’
      ‘婆罗门!离此等之两极端，如来依中而说法。
  七  缘无明而有行，缘行而有识，……如是，此乃全苦蕴之集。
      依无明之无余，离贪、灭而有行灭，依行灭而有识灭……如是，此乃全苦蕴之灭。’
  八  如是说已。顺世派之婆罗门，如是白世尊曰：‘尊者瞿昙!稀有哉!……从今愿终生归依……’

        [四九] 第九 圣弟子(之一)  
  一  [尔时，世尊]住舍卫城。
  二  [尔时，世尊曰:]‘诸比丘!多闻之圣弟子，不作如是之念：‘如何有何故有何耶?生何时何生耶?有何故有名色耶?有何故有六处耶?有何故有触耶?有何故有受耶?有何故有爱耶?有何故有取耶?有何故有有耶?有何故有生?有何故有老死耶?’
  三  诸比丘!时，多闻之圣弟子，无他缘前于此有智。‘有无明故有行，有行故有识，有识故有名色……有生故有老死。’彼如是知此世间之生起。
  四  诸比丘!多闻之圣弟子，不作如是之念：‘如何无何故无何耶?因何灭故何灭耶?[无何故无行耶?无何故无识耶?]无何故无名色耶?无何故无六处耶?无何故无触耶?无何故无受耶?无何故无爱耶?无何故无取耶?无何故无有耶?无何故无生耶?无何故无老死耶?’……
  五  诸比丘!时，多闻之圣弟子，无他缘而于此有智。
      彼无故此无，彼灭故此灭，无无明故无行，无行故无识，无识故无名色，无名色故无六处，……无触……无受……无爱……无取……无有……无生……无生故无老死……彼如是知此世间灭。
  六  诸比丘!圣弟子如是如实知世间之集与灭。诸比丘!如是可谓圣弟子具足见……皆立于不死之扉。’

        [五〇] 第十 圣弟子(之二)
  一  [尔时，世尊]住舍卫城。
  二  [尔时，世尊曰:]‘诸比丘!多闻之圣弟于，不作如是之念：‘如何有何故有何耶?由何之生起，何生耶?有何故有行耶?有何故有识耶?有何故有名色耶?有何故有六处耶?有何故有触耶?有何故有受耶?有何故有爱耶?有何故有取耶?有何故有有耶?有何故有生耶?有何故有老死耶?……
  三  诸比丘!时，多闻之圣弟子，无他缘而于此有智。彼有故此有，彼生故此生。有无明故有行，有行故有识，有识故有名色，有名色故有六处，有六处故有触，有触故有受，有受故有爱，有爱故有取，有取故有有，有有故有生，有生故有老死。’彼如是知此世间生起。
  四  诸比丘!多闻之圣弟子，不作如是之念：‘如何无何故无何耶?因何灭而何灭耶?无何故无行耶?无何故无识耶?……无何故无老死耶?’
  五  诸比丘!时多闻之圣弟子，无他缘而于此有智。‘彼无故此无，此灭故彼灭，无无明故无行，无行故无识，无识故无名色，无名色故无六处……无生故无老死。’彼如是知此世间灭。
  六  诸比丘!圣弟子如是如实知此世间之集与灭。诸比丘!对此，圣弟子可谓达见、见此正法、具足学智、具足学明、入于法流、圣明达慧、皆立于不死之扉。’
              此颂曰：
                谓此五畏罪
                苦世那提迦
                以及异声闻
                所谓圣弟子
                依此为品名

                第六 树品

        [五一] 第一 思量  
  一  如是我闻。一时世尊住舍卫城只树给孤独园。
  二  尔时，世尊言彼等比丘曰：‘诸比丘!’彼等诸比丘奉答世尊曰：‘大德!唯然!’
  三  世尊曰：‘诸比丘!比丘凡为真正灭苦，应以如何之思量而思量之耶?’
      ‘大德!于我等，法以世尊为本，以世尊为导者，以世尊为所依。大德!善哉!实欲世尊明所宣说之义，诸比丘愿奉闻受持世尊之教。’
  四  ‘诸比丘!汝等谛听，当善思念，我当宣说。’
      彼诸比丘向世尊奉答曰：‘大德!唯然!’
      世尊曰:
  五  ‘诸比丘!如是比丘思量而思量：‘此种种多样之苦、老死，生于世间。此苦以何为因?以何为集?以何为生?以何为起耶?有何故有老死耶?无何故无老死耶?’
  六  彼更思惟而如是知：‘此种种多样之苦、老死，生于世间。此苦乃以生为因，以生为集，以生为生，以生为起。有生故有老死，无生故无老死。’
  七  彼知老死，知老死之集，知老死之灭，知趣于老死灭之道迹，如是契法行者。
  八  诸比丘!于此，比丘所作悉是正苦之灭，即是老死之灭。
  九  更思量而思量：‘又，此有以何为因?此取以何为因?此爱以何为因?受、触、六处，又以同为因?此名色……此识……此行以何为因?以何为集、以何为生、以何为起耶?有何故有行?无生故无行耶?’
  一〇 彼更思量而如是知：‘行以无明为因，以无明为集，以无明为生，以无明为起。有无明故有行，无无明故无行也。’
  一一  彼知行，知行之集，知行之灭，知趣行灭之道迹。如是为契法行者。诸比丘!于此，比丘所作：悉是正苦之灭，即是行之灭。
  一二  诸比丘!陷于无明之人，若自为福行者，则其识趣于福；若自为非福行者，则其识趣于非福；若自为不动行者，则其识趣于不动。
  一三  诸比丘!比丘舍无明而生明，彼离无明生明故，彼无自为福行，无自为非福行，无自为不动行。
  一四  依不为、不思惟，无取着世间之任何物。无取着故无畏怖，无畏怖故自证般涅盘，得知‘生已尽，梵行已立，应作已作，更无应再生。’
  一五  若感受乐受，知其为无常，知不可取着，知非可喜乐。若感受苦受，知其为无常，知不可取着，知非可喜乐。若感受不苦、不乐受，知其为无常，知不可取着，知非可喜乐。
  一六  若彼感受乐受，则离脱而感受其受。若彼感受苦受，则离脱而感受其受。若彼感受不苦、不乐受，则离脱而感受其受。
  一七  彼感受身分齐之受，知‘我感受身分齐之受’，彼感受命分齐之受，知‘我感受命分齐之受，’身坏时，知‘此命已尽，一切感受已，无喜乐，成为冰冷，只遗残骸’。
  一八  诸比丘!譬如有人，由陶窑取出新熟之瓦器，置于平地处、降其热，瓦片残于其处。诸比丘!同此，比丘感受身分齐之受，知‘我感受身分齐之受、’感受命分齐之受、’‘我感受命分齐之受。’身坏时、知‘由此处命尽、感受一切已、无喜乐、成为冰冷、仅遗残骸。’
  一九  诸比丘!对之作如何思惟耶?漏尽比丘亦为福行耶?或为非福行，或为不动行耶?’
      ‘大德!无此事。’
  二〇  ‘又，凡无行时，由行之灭、亦施设识耶?’
      ‘大德!无此事。’
  二一  ‘又，凡无识时，由识之灭、亦施设名色耶?’
      ‘大德!无此事。’
  二二  ‘又，凡无名色时，由名色之灭、亦施设六处耶?’
      ‘大德!无此事。’
  二三  ‘又，凡无六处时，由六处之灭、亦施设触耶?’
      ‘大德!照此事。’
  二四  ‘又，凡无触时，由触之灭、亦施设受耶?’
      ‘大德!照此事。’
  二五  ‘又，凡无受时，亦施设爱耶?’
      ‘大德!无此事。’
  二六  ‘又，凡无爱时，由爱之灭、亦施设取耶?’
      ‘大德!照此事。’
  二七  ‘又，凡无取时，由取之灭、亦施设有耶?’
      ‘大德!无此事。’
  二八  ‘又，凡无有时，由有之灭、亦施设生耶?’
      ‘大德!无此事。’
  二九  ‘又，凡无生时，由生之灭、亦施设老死耶?’
      ‘大德!无此事。’
  三〇  ‘善哉!善哉!诸比丘!如是，诸比丘!此为非异者。诸比丘!信我，信赖我，可离惑、离疑，此为苦之终。’

        [五二] 第二 取  
  一  [尔时，世尊]住舍卫城。
  二  [尔时，世尊曰：]‘诸比丘!于所取之法，住味观者，增长于爱。缘爱而有取，缘取而有有，缘有而有生，缘生而有老死、愁、悲、苦、忧、恼，如是，此乃全苦蕴之集。
  三  诸比丘!譬如大火聚，将然烧十载薪、或二十载薪、三十载薪、四十载薪，其时，有人适时投以干草，投以干牛粪，投以干薪。诸比丘!依如是，则彼大火聚将长时久燃。
  四  诸比丘!同此，于所取法，住味观者，增长于爱，缘爱而有取……如是，此乃全苦蕴之集。
  五  诸比丘!于所取之法，住患观者，则爱灭。由爱灭，则有取灭，由取灭，则有有灭。由有灭，则有生灭，由生灭，则有老死、愁、悲、苦、忧、恼之灭。如是，此乃全苦蕴之灭。
  六  诸比丘!譬如大火聚，将燃烧十载薪、或二十、三十、或四十载之薪。其时，有人适时不投以干草，不投以干牛粪，不投以干薪。诸比丘!依如是，则彼大火火聚前薪烧尽，因未加他者，而应熄灭。
  七  诸比丘!同此，于所取之法，住患观者，则爱灭。由爱灭，则有取灭……如是，此乃全苦蕴之灭。’

        [五三] 第三 结(之一)  
  一  [尔时，世尊]住舍卫城。
  二  [尔时，世尊曰：]‘诸比丘!于所结之法，住味观者，增长于爱。缘爱而有取，缘取而有有，缘有而有生，缘生而生老死、愁、悲、苦、忧、恼。如是，此乃全苦蕴之集。
  三  诸比丘!譬如油灯，乃依油与炷而得燃。彼时，有人适时注油，注意其炷，诸比丘!因如是、油灯则得长久燃烧。
  四  诸比丘!同此，于所结之法，住味观者，增长于爱。缘爱而有取……如是，乃此全苦蕴之集。
  五  诸比丘!于所结之法，住患观者，则爱灭，由爱灭而有取灭……如是，乃此全苦蕴之灭。
  六  诸比丘!譬如油灯，乃依油与炷而得燃，其时，有人不适时注油，不注意其炷，诸比丘!因如是，彼油灯之余燃料烧尽，因未另加他者而消灭。
  七  诸比丘!同此，于所结之法，住患观者，则爱灭，由爱灭则有取灭……如是，乃此全苦蕴之灭。’

        [五四] 第四 结(之二)  
  一  [尔时，世尊]住舍卫城。
  二  [尔时，世尊曰：]‘诸比丘!譬如油与炷，彼油灯依之得燃烧，其时，有人适时注以油，注意其炷，诸比丘!因如是，油灯得燃烧长久。诸比丘!同此，于所结之法，住味观者，增长于爱，缘爱而有取……如是，此乃全苦蕴之集。
  三  诸比丘!譬如油与炷，油灯依之得燃烧。其时，有人未适时注油，未注意其炷，诸比丘!如是，彼油灯之余燃料烧尽，因未另加他者而熄灭。诸比丘!同此，于所结之法，住患观者，则爱灭。由爱灭有取灭……如是，此乃全苦蕴之灭也。’

        [五五] 第五 大树(之一)  
  一  [尔时，世尊]住舍卫城。
  二  [尔时，世尊曰:]‘诸比丘!于所取之法，住味观者，增长于爱。缘爱而有取……如是，此乃全苦蕴之集。
  三  诸比丘!譬如有大树，其根向下伸展，使一切之地味、水味上升。诸比丘!如是，彼大树因此得长时久住。诸比丘!同此，于所取之法，住味观者，增长于爱。缘爱而有取，缘取而有有……如是，此乃全苦蕴之集。
  四  诸比丘!于所取之法，住患观者，爱灭。由爱灭乃有取灭，由取灭，则有有灭……如是，此乃全苦蕴之灭。
  五  诸比丘!譬如大树，彼时有人取来锹与笼。彼截其树根，由截根而更于周围掘挖穴，于周围挖穴，乃将小根、须根、亦予根除。彼截其树为圆木更截圆木作木片，木片作成粗朵，粗朵置于日与风下干燥，干燥后以火烧之，火烧成灰，成灰被大风筛吹，或流入河之奔流。诸比丘!如是，彼大树被截根者，如多罗树之截株，不能再生，成为未来不生者。
  六  诸比丘!同此，于所取之法，住患观者，则爱灭。由爱灭乃有取灭……如是，此乃全苦蕴之灭。’

        [五六] 第六 大树(二)
  一  [尔时，世尊]住舍卫城。
  二  [尔时，世尊曰：]‘诸比丘，譬如有大树，其根向下伸展，使一切之地味、水味上升。诸比丘!如是，彼大树因此得长时久住。
  三  诸比丘!同此，于所取之法，住味观者，增长于爱。缘爱而有取……如是，此乃全苦蕴之集。
  四  诸比丘!譬如有大树，彼时有人取来锹与笼，彼截其树根。由截根更于周围挖穴，将小根、须根、亦予根除，……流于河之奔流。诸比丘!如是，彼大树被截根者，如多罗树之截株，不能再生，成为未来不生者。
  五  诸比丘!同此，于所取之法，住患观者，则爱灭。由爱灭乃有取灭……如是，乃此全苦蕴之灭。’

        [五七] 第七 幼树  
  一  [尔时，世尊]住舍卫城。
  二  [尔时，世尊曰：]‘诸比丘!于所结之法，住味观者，增长于爱。缘爱而有取……如是，此乃全苦蕴之集。
  三  诸比丘!譬如有幼树，有人适时松缓其根，适时与粪，适时与水。诸比丘!如是彼幼树因此得增长、茂盛、增展。
  四  诸比丘!同此，于所结之法，住味观者，则爱增上。缘爱而有取……如是，此乃全苦蕴之集。
  五  诸比丘!于所结之法，住患观者，则爱灭。由爱灭则有取灭……如是，此乃全苦蕴之灭。
   六  诸比丘!譬如有幼树，彼时有人取来锹与笼，彼截其树根，由截根更于周围挖穴、将小根、须根、亦予根除。彼截其树成圆木，圆木作成木片，木片作成粗朵，粗朵置于日与风下干燥，以火燃烧，以火烧之成灰，灰被风筛吹，或流于河之奔流。诸比丘!如是，彼幼树被截根者如多罗树之截株，不能再生，成为未来不生者。
  七  诸比丘!同此，于所结之法，住患观者，则爱灭。由爱灭乃有取灭……如是，此乃全苦蕴之灭。’

        [五八] 第八 名色
  一  [尔时，世尊]住舍卫城。
  二  [尔时，世尊曰:]‘诸比丘!于所结之法，住味观者，有名色之显现。缘名色有六处……如是，此乃全苦蕴之集。
  三  诸比丘!譬如有大树，其根向下伸展，使一切之地味、水味上升。诸比丘!如是，彼大树因此得长时久住。
  四  诸比丘!同此，于所结之法，住味观者，有名色之显现……
  五  诸比丘!于所结之法，住患观者，无名色之显现。由名色灭而有六处灭……如是此乃全苦蕴之灭。
  六  诸比丘!譬如有大树，彼时有人取来锹与笼……成未来不生者。
  七  诸比丘!同此，于所结之法，住患观者，无名色之显现。由名色灭，乃有六处灭……如是，乃此全苦蕴之灭。’

        [五九] 第九 识
  一  [尔时，世尊]住舍卫城。
  二  [尔时，世尊曰：]‘诸比丘!于所结之法，住味观者，有识之显现。缘识而有名色，……如是，此乃全苦蕴之集。
  三  诸比丘!譬如有大树，其根向下……
  四  诸比丘!同此，于所结之法，住味观者，有识之显现。缘识而有名色……如是，此乃全苦蕴之集。
  五  诸比丘!于所结之法，住患观者，无识之显现。由识灭而有名色灭……如是，此乃全苦蕴之灭。
  六  诸比丘!譬如大树，彼时有人取来锹与笼……未来不生者。
  七  诸比丘!同此，于所结之法，住患观者，无识之显现，由识灭而有名色灭……
  八  如是，此乃全苦蕴之灭。’

        [六〇] 第十 因  
  一  [尔时，世尊]住拘楼国之都色剑磨瑟昙。
  二  尔时，尊者阿难，诣世尊座前，诣已，礼敬世尊，坐于一面。
  三  至于一面之阿难，白世尊言：‘大德!是稀有，大德!是未曾有。大德!此缘起所见甚深而且深远，然我观见，如明明白白者。’
  四  ‘阿难!勿作是言。阿难!勿作是言。阿难!此缘起所见甚深而且深远。阿难!因未证此法，由于不知，如是，此如縺索之众生，被肿物所覆之众生，如文若草、灯心草之有情，不脱苦处、恶趣、无乐处之轮回。
  五  阿难!于所取之法、住于味观者，增长于爱。缘爱而有取、缘取而有有、缘有而有生、缘生而有老死、愁、悲、苦、忧、恼。如是，此乃全苦蕴之集。
  六  阿难!譬如大树，其根向下伸展，使一切之地味、水味上升。阿难!如是，彼大树因此得长时久住。
  七  阿难!同此，于所取之法，住味观者，增长于爱。缘爱而有取，缘取而有有……如是，此乃全苦蕴之集。
  八  阿难!于所取之法，住患观者，受灭。由爱灭而有取灭，由取灭而有有灭……如是，此乃全苦蕴之灭。
  九  阿难!譬如有大树，彼时有人取来锹与笼，彼截其树根，更于截根之周围挖穴，挖穴将小根、须根、亦予根除。彼将其树截成圆木，圆木作成木片、木片再作成粗朵，粗朵以风日使干燥，风日干燥后，以火燃烧，以火烧成灰，在彼大风筛吹，或流入河之奔流。阿难!如是，彼大树为被截根者。如多罗树之被截株者，无再生，成为未来不生者。
  一〇 阿难!同此，于所取之法，住患观者，是爱灭。由爱灭而有取灭，由取灭而有有灭，由有灭而有生灭，由生灭而有老死、愁、悲、苦、忧、恼之灭。如是，此乃全苦蕴之灭。’
              此颂曰:
                思量取二结         所谓二大树
                幼树于第七         名色以及识
                因及此等十


              第七 大品

        [六一] 第一 无闻(之一)  
  一  如是我闻。尔时，世尊住舍卫城只树给孤独园。
  二  [尔时，世尊曰：]‘诸比丘!无闻之凡夫，于此四大所造身，生厌意，厌离而欲解脱。
  三  所以者何?诸比丘!此四大所造身，可见为增、灭、取、舍者。
      然则无闻之凡夫，生厌意、厌离而欲解脱。
  四  诸比丘!称此是心、是意或是识者，无闻之凡夫，不能生厌意，不能厌离，不能解脱。
  五  所以者何?诸比丘!无闻之凡夫，长夜着于有我所，取着于‘此是我所，此是我，此乃我之自我。’
      然则无闻之凡夫，不能生厌意，不能厌离，不能解脱。
  六  诸比丘!无闻之凡夫，以此四大所造之身为‘我’，较以心为我，是尚可。
  七  所以者何?诸比丘!此四大所造之身，可现住于一年、住于二年、住于三年、住于四年、住于五年、住于十年、住于二十年、住于三十年、住于四十年、住于五十年、住于百年、或住于更长年。诸比丘!然称此为心、意、识者，则日夜转变异生、异灭。
  八  诸比丘!譬如弥猴徘徊森林中纵放一枝，又另捉一枝。诸比丘!同此，称此是心、意、识者，亦日夜转变，异生、异灭。
  九  诸比丘!是以多闻之圣弟子，对缘起当善思惟：彼有故此有，彼生故此生，彼无故此无，彼灭故此灭。即缘无明而有行，缘行而有识……如是，此乃全苦蕴之集。
  一〇 由无明之无余，离贪、灭而有行灭，由行灭而有识灭……如是，此乃全苦蕴之灭。
  一一  诸比丘!多闻之圣弟子，于色生厌意，于受亦生厌意，于想亦生厌意，于行亦生厌意，于识亦生厌意。生厌意故厌离，离贪故解脱。于解脱得生解脱之智，知生已尽，梵行已立，应作已作，更不再生。’

        [六二] 第二 无闻(之二)
  一  [尔时，世尊]住舍卫城。
  二  [尔时，世尊曰:]‘诸比丘!无闻之凡夫，于此四大所造之身，生厌意，厌离而欲解脱。
  三  所以者何?诸比丘!此四大所造之身，可见为增、灭、取、舍。然则无闻之凡夫生厌意、厌离而欲解脱。
  四  诸比丘!称此是心、意、识者、无闻之凡夫不能生厌意，不能厌离，不能解脱。
  五  所以者何?诸比丘!无闻之凡夫，于长夜着于：‘此是我所，’取着于‘此是我所，此是我，此是我之自我。’然则无闻之凡夫，不能生厌意，不能厌离，不能解脱。
  六  诸比丘!无闻之凡夫，以此四大所造之身为我，较以心为我尚可。
  七  所以者何?诸比丘!此四大所造之身，现住于一年、住于二年、住于三年：四年……五年……十年……二十年……三十年……四十年……五十年……住于百年、或住于更长年。诸比丘!然称此是心、意、识者，则日夜转变异生、异灭。
  八  诸比丘!是以多闻之圣弟子，对缘起当善思惟：彼有故此有，彼生故此生，彼无故此无，彼灭故此灭。
  九  诸比丘!缘乐所受之触生乐受，由其乐所受之触灭，由其所生之感，缘乐所受之触所生之乐受灭，而止息。
  一〇 诸比丘!缘苦所受之触生苦受，由其苦所受之触灭，由其所生之感，缘苦所受之触所生之苦受灭，而止息。
  一一  诸比丘!缘不苦不乐所受之触，生不苦不乐受。由其不苦不乐所受之触灭，由其所生之感，缘不苦不乐所受之触所生不苦不乐灭，而止息。
  一二  诸比丘!譬如二木相磨，和合生烟、生火。其二木离散者，则由其所生之烟灭，而止息。
  一三  诸比丘!同此，缘乐受之触生乐受，由其乐所受之触灭，由其所生之感，缘乐所受之触所生乐受灭，而止息。
  一四  缘苦所受之触……
  一五  缘不苦不乐所受之触，生不苦不乐受。由其不苦不乐所受之触灭，由其所生之感，缘不苦不乐所受之触所生不苦不乐受灭，而止息。
  一六  诸比丘!如是多闻之圣弟子，于触生厌意，于受生厌意，于想、于识生厌意。生厌意故厌离，离贪故解脱，于解脱生解脱之智。知生已尽，梵行已立，应作已作，更不再生。’

        [六三] 第三 子肉  
  一  [尔时，世尊]住舍卫城。
  二  [尔时，世尊曰:]‘诸比丘!有情或众生之住、求再生、为资益、有此等之四食。
  三  四食者何耶?粗或细之搏食、二触食、三意思食，四识食是。
      诸比丘!此等之四食为有情或众生之住、求再生、为资益。
  四  诸比丘!应知如何是搏食耶?
  五  诸比丘!譬如有夫妇二人，持少量之粮食，行于旷野之道。彼等夫妇爱念者唯有一子。
  六  诸比丘!彼时夫妇二人来旷野时，少量之粮食乏尽、旷野尚余未竟之旅。
  七  诸比丘!彼时彼夫妇二人作如是思念：‘我等少量之粮食尽，而此旷野之旅尚余未竟，我等宁杀此爱念之子，作成干肉片与多汁肉片，食子之肉，以完成此旷野之残旅。勿令三人皆死。’
  八  诸比丘!彼时彼夫妇二人，杀其爱念之子，作成干肉片与多汁肉片，食子之肉完成此旷野之残旅，彼等食子之肉，捶胸曰：‘吾子于何处耶?吾一子于何处耶?’
  九  诸比丘!汝等对其如何思惟耶?彼等为嬉戏而食欤?或为爱乐而食欤?或为嗜美而食欤?或为肥满而食欤?’
      ‘大德，皆非然。’
  一〇 ‘诸比丘!彼等为行旷野而欲食子肉耶?’
      ‘大德!唯然。’
  一一  ‘诸比丘!同此，我谓搏食不可不知。诸比丘!知搏食时，于五妙欲知贪。于五妙欲知贪时，成其结，为结所缚之圣弟子，再还来此界。
  一二  诸比丘!如何可知触食耶?
  一三  诸比丘!譬如一无皮之牛，欲依住于道路之端，依道路之端之彼等生物，啖其牛。欲依住于树下，依树下之彼等生物啖其牛。欲依住于水中，依水中之生物，啖其牛。依住于虚空，依虚空之生物，啖其牛。诸比丘!彼无皮之牛，依住之处，则为依止其处之生物所啖。诸比丘!同此，我谓触食不可不知。
  一四  诸比丘!知触食时，知三受，知三受时，我谓圣弟子更不可为。
  一五  诸比丘!如何应知意思食耶?
  一六  诸比丘!譬如一炭火坑，深超人身，炭火充满，无烟而炽燃。尔时一人，欲生不希死，欲乐厌苦。时有二力士各以手将彼捉住，将投入炭火坑中。诸比丘!尔时，彼人之心远矣，将思愿远矣，大望应远。
  一七  所以者何?诸比丘!彼人作是念：‘我堕此炭火坑中，因其入死，至死为苦。’诸比丘!同此，我谓意思食不可不知。
  一八  诸比丘!知意思食时，知三爱；知三爱时，我谓圣弟子更不为。
  一九  诸比丘!如何应知识食耶?
  二〇  诸比丘!捕犯罪之盗贼，送至王前示曰：‘大王!犯罪之盗贼带到。’王宜科彼以所欲之刑罚。王如是谓于彼等曰：‘且去!汝等将此人以百矛相击。’清晨则再加其百矛。
  二一  时至日中，王如是云：‘喂!彼人如何耶?’‘大王!彼尚生存。’王如是言彼等云曰：‘且去!于日中对彼再以百矛相击。’于是日中以百矛击彼。
  二二  届时，王于暮时如是云：‘喂!彼人如何耶?’‘大王!彼尚生存。’王如是言彼曰：‘且去!汝等将彼人于暮时再以百矛相击。’于是暮时对彼以百矛相击。
  二三  诸比丘!对其作如何思惟耶?彼人，因一日被三百矛击打，已经验苦、忧耶?’
      ‘大德!以一矛相击，即已经验苦、忧矣，何云经三百矛击打耶?’
  二四  ‘诸比丘!同此，我谓不可不知识食。
  二五  诸比丘!知识食时，知名色，知名色时，我谓圣弟子更不可为。’

        [六四] 第四 有贪  
  一  [尔时，世尊]住舍卫城。
  二  [尔时，世尊曰：]‘诸比丘!有情或众生之住，求再生，为资益有四食。
  三  四食者何耶?粗或细之搏食、二触食、三意思食、四识食是。诸比丘!此等之四食，为有情或众生之住，求再生，为资益。
  四  诸比丘!若于搏食，有贪、有喜、有爱、则对其有识之住、有增长。由识之住及增长，而有名色之显现。由有名色之显现，而有诸行之增上。由有诸行之增上，而有未来后有之再生。由有未来后有之再生，而有未来之生、老死。诸比丘!我谓由未来之生、老死，而有愁、有苦、有恼。
  五  诸比丘!若于触食，……
  六  诸比丘!若于意思食，……
  七  诸比丘!若于识食，有贪、有喜、有爱，于其有识之住、有增长。有识住增长，有名色之显现，由有名色之显现，有诸行之增上。有诸行之增上，有未来之后有再生。有未来之后有再生，有未来之生老死，我谓有未来之生老死，而有愁、有苦、有恼。
  八  诸比丘!譬如染工或画师、以染料或漆、或郁金、或青、或以茜，善磨于板上，或壁面、或衣服之小片，作妇女之形像男子之形像。
  九  诸比丘!同此，若于搏食、有贪、有喜、有爱者，则有识之住与增长。由有识之住与增长，有名色之显现，由有名色之显现，有诸行之增上，由有诸行之增上，有未来后有之再生，由有未来后有之再生，有未来之生老死。由有未来之生老死，诸比丘!我谓有愁、有苦、有恼。
  一〇  诸比丘!若于触食，……
  一一  诸比丘!若于意思食，……
  一二  诸比丘!若于识食，有贪、有喜、有爱者，则有识之住与增长。由有识之住与增长，而有名色之显现。由有名色之显现，而有诸行之增上。由有诸行之增上，而有未来后有之再生。由有未来后有之再生，则而有未来之生、老死。由有未来之生、老死，诸比丘!我谓有愁、有苦、有恼。
  一三  诸比丘!若于搏食，无贪、无喜、无爱者，则无其识之住与增长。因无识之住与增长，则无名色之显现。因无名色之显现，则无诸行之增上。因无诸行之增上，则无未来后有之再生。因无未来后有之再生，则无未来之生、老死。因无未来之生、老死，诸比丘!我谓无愁、无苦、无恼。
  一四  诸比丘!若于触食，……
  一五  诸比丘!若于意思食，……
  一六  诸比丘!若于识食，无贪、无喜、无爱者，则无其识之住无增长。因无识之住与增长，则无名色之显现。因无名色之显现，则无诸行之增上。因无诸行之增上，则无未来后有之再生。因无未来后有之再生，则无未来之生、老死。因无未来之生老死，诸比丘!我谓无愁、无苦、无恼。
  一七  诸比丘!譬如宫殿或楼阁，北、南、西边有窗。太阳上升时，光由高入，照何处耶?’
      ‘大德!照西壁。’
  一八  ‘诸比丘!若无西壁，照何处耶?’
      ‘大德!照大地。’
  一九  ‘诸比丘!若无大地，照何处耶?’
      ‘大德!照水。’
  二〇  ‘诸比丘!若无水，照何处耶?’
      ‘大德!则不照任何处。’
  二一  ‘诸比丘!同此，诸比丘!若于搏食，无贪、无喜、无爱者，则……
  二二  诸比丘!若于触食，……
  二三  诸比丘!若于意思食，……
  二四  诸比丘!若于识食，无贪、无喜、无爱者，则无识住、无增长。因无识住、无增长，则无名色之显现。因无名色之显现，则无诸行之增上。因无诸行之增上，则无未来之生、老死。无未来之生老死，诸比丘!我谓无愁、无苦、无恼。

        [六五] 第五 城邑  
  一  [尔时，世尊]住舍卫城。
  二  [尔时，世尊曰：]‘诸比丘!昔我尚未得正觉，为菩萨时，曾作此念：‘此世间实陷于苦恼，生而奔向衰、老、死而又将再生。然却不知此老死苦之出离。实则如何得知此老死苦之出离耶?’
  三  诸比丘!然则我作是念：‘有何故有老死耶?缘何有老死耶?’
  四  诸比丘!尔时，我依正思惟，依慧悟得生：‘有生故有老死，缘生而有老死。’
  五  诸比丘!时我作是念：‘有何故有生?……有有……有取……有爱……有受……有触……有六处?……有名色耶?缘何而有名色耶?’
  六  诸比丘!依正思惟，于我而生慧悟得：‘有识故有名色，缘识而有名色。’
  七  诸比丘!时我作是念：‘有何故有识?缘何有识耶?’
  八  诸比丘!我生正思惟，依慧悟得：‘有名色故有识，缘名色而有识。’
  九  诸比丘!时我作是念：‘此识由此以还，无超进名色，于此限度，生而亦老，衰而至死将再生。即缘此名色有识，缘识而有名色。缘名色而有六处，缘六处而有触……
      如是，此乃全苦蕴之集。
  一〇   诸比丘!‘是集、是集’。我于尚未闻之法、即生眼、生智、生慧、生明、生光。
  一一  诸比丘!时我作是念：‘无何故无老死，因何之灭而有老死之灭耶?’
  一二  诸比丘!尔时，我生正思惟，依慧悟得：‘无生故无老死，因生之灭而有老死之灭。’
  一三  诸比丘!时我作是念：‘无何故无生……无有……无取……无爱……无受……无触……无六处……无名色，因何之灭而有名色之灭耶?’
  一四  诸比丘!尔时，于我生正思惟，依慧悟得：‘无识故无名色，因识之灭、而有名色之灭。’
  一五  诸比丘!时我作是念：‘无何故无识，因何之灭，而有识之灭耶?’
  一六  诸比丘!尔时，于我生正思惟，依慧悟得：‘无名色故无识，因名色之灭，而有识之灭。’
  一七  诸比丘!时我作是念：‘我依此道乃达菩提。即：由名色之灭，而有识灭。由识之灭，而有名色灭。由名色之灭，而有六处灭。由六处之灭，而有触灭。……’
      如是，此乃全苦蕴之灭。
  一八  诸比丘!‘是灭、是灭’，我于尚未闻之法，即生眼、生智、生慧、生明、生光。
  一九  诸比丘!譬如有人、徘徊阿兰若林，发现古人通行之古道、古径，彼则追随其道，随其道而行。发见古人止住之古城、古都，其园林亦具足。具足美丽有堤之莲池。
  二〇  诸比丘!尔时，彼人向王或王之大臣报曰：‘尊者，当知我徘徊阿兰若林，发见古人通行之古道、古径，追随其道，随其道而行。发见古人止住之古城、古都，园林亦具足，具足美丽有堤之莲池。尊者!宜于其城予修筑。’
  二一  诸比丘!尔时，王或王之大臣，修筑其城邑，其城邑后来繁荣，众人炽盛，增上发展。
      诸比丘!同此，我发见过去正觉者通行之古道、古径。
  二二  诸比丘!过去诸佛所通行之古道，古径者何耶?即此八支圣道。即：正见……正定。诸比丘!此乃过去正等觉者通行之古道、古径。追随其道，随其道而行，则知老死，知老死之集，知老死之灭，知趣灭老死之道迹。
  二三~三一  追随其道，随其道以行，知生……知有……知取……知爱……知受……知触……知六处……知名色……知识……
  三二  追随其道，随其道以行，知行，知行之集、知行之灭、知趣行灭之道迹。
  三三  知此，我以示比丘、比丘尼、优婆塞、优婆夷。诸比丘!如是梵行繁荣、增广，示知众多人等，予增大，依人天而善说示。’

        [六六] 第六 触  
  一  如是我闻。尔时，世尊住拘楼园之都邑剑磨瑟昙。
  二  尔时，世尊言诸比丘：‘诸比丘!’
      彼诸比丘奉答世尊曰：‘大德!唯然。’
  三  世尊曰：‘诸比丘!汝等取内触耶?’
  四  如是说已。一比丘以此白世尊言：‘大德!我取内触。’
  五  ‘汝比丘!如何取内触耶?’
  六  尔时彼比丘自记说之，然彼比丘，不能满足世尊之心。
  七  如是说已，尊者阿难白世尊言：‘世尊!今正其时。善逝!今正其时。愿世尊!以说内触。诸比丘闻世尊之所说、应受持奉行。’
  八  ‘若然，阿难!汝等谛听，当善思念。我说内触。
      彼诸比丘奉答世尊曰：‘唯然，大德!’
  九  世尊曰：‘诸比丘!于此有比丘，执取内触：‘世间之种种诸苦生、老死，此苦以何为因，以何为集，以何为生，以何为起耶?有何故有老死，无何故无老死。’彼对取内触，如是知：‘此世间生老死种种之苦、此苦乃以亿波提为因、以亿波提为集、以亿波提为生、以亿波提为起。有亿波提故有老死，无亿波提时无老死。彼知老死，知老死之集，知老死之灭，知趣老死灭之道迹。如是为契法行者。’
      诸比丘!如是比丘，谓是真正行苦之灭，老死之灭者。
  一〇  更执取取内触：‘又，此亿波提乃以何为因、以何为集、以何为生、以何为起耶?有何故有亿波提，无何时无亿波提耶?’彼知如是执取：‘亿波提乃以爱为因，以爱为集，以爱为生，以爱为起。有爱故有亿波提，无爱故无亿波提。’彼知亿波提，知亿波提之集，知亿波提之灭，知趣亿波提灭之道迹。如是为契法行者。
      诸比丘!如是比丘谓是真正行苦之灭，亿波提之灭者。
  一一  更执取取内触：‘又，此爱于何处而生?于何处而住之耶?’彼知如是执取：‘于此世间，为如何爱，快思之色，于此生爱而生，于此住爱而住。于此世间、可爱，快思之色者何耶?眼为于此世间、可爱、快思之色。于此生爱而生，于此住爱而住。
  一二  耳乃于世间可爱、快思之色……
  一三  鼻乃于世间可爱、快思之色……
  一四  舌乃于世间可爱、快思之色……
  一五  身乃于世间可爱、快思之色……
  一六  意乃于世间可爱、快思之色。于此生爱而生，于此住爱而住。
  一七  诸比丘!任何过去之沙门、婆罗门，对此世间可爱、快思之色，视为常，视为乐，视为我，视为无病，视为安稳者，受增长矣。
  一八  爱增长者，则亿波提增长。亿波提增长者，则苦增长。我谓：‘使苦增长者，则生、老死、愁、悲、苦、忧、恼，无由解脱。’
  一九  诸比丘!任何未来之沙门、婆罗门，对此世间可爱、快思之色，视为常，视为乐，视为我，视为无病，视为安稳。彼等乃增长爱者。
  二〇  爱增长者，则亿波提增长，亿波提增长者，则苦增长。我谓：‘彼等生、老死、愁、悲、苦、忧、恼，不得解脱，则苦不得解脱。’
  二一  诸比丘!现在任何之沙门、婆罗门，对此世间可爱、可喜之物，视为常、视为乐、视为我、视为无病、视为安隐者，则增长爱。
  二二  增长爱者，则增长亿波提，增长亿波提者，则增长苦。增长其苦，我谓：‘增长苦者，则生、老死、愁、悲、苦、忧、恼不得解脱，则苦不解脱。’
  二三  诸比丘!譬如有饮水器皿，色具足，香具足，味具足，而以毒混入。尔时有人为炎热所烧，为炎热所苦，疲劳困惫，为渴而来。对其人如是言曰：‘可爱者!此饮水器皿，色具足、香具足、味具足、毒亦具足、汝若欲饮自可饮、饮之虽爱好具色、香、味，但为此而至死，或受至死之苦。’彼不顾且不思虑，饮彼饮水器皿之水而不舍，彼为此至死，或受至死之苦。
  二四  诸比丘!同此，任何过去之沙门、婆罗门，对此世间可爱、快思之色……
  二五  ……于未来……
  二六  ……现在之沙门、婆罗门，对此世间可爱、快思之色，视为常，视为乐，视为我，视为无病，视为安稳者，其爱增长。
  二七  我谓：‘爱增长者则苦增长，由生、老死、愁、悲、苦、忧、恼，不得解脱，则不得解脱于苦。’
  二八  诸比丘!任何过去之沙门、婆罗门，对此世间可爱、快思之色，视为无常，视为苦，视为无我，视为病，视为怖畏者，乃使爱舍离者。爱舍离者，亿波提舍离。亿波提舍离者，则苦舍离。我谓：‘苦舍离者，由生、老死、愁、悲、苦、忧、恼得解脱，则解脱于苦。’
  二九  诸比丘!任何未来之沙门、婆罗门，于此世间可爱、快思之色，视为无常，视为苦，视为无我，视为病，视为怖畏者、则将舍离于爱。
  三〇  爱舍离者……我谓：‘解脱于苦。’
  三一  诸比丘!任何现在之沙门、婆罗门，对可爱、快思之色，视为无常，视为苦，视为无我，视为病，视为怖畏者，则舍离于爱。
  三二  爱舍离者，则亿波提舍离。亿波提舍离者，则苦舍离。我谓：‘苦舍离者，则生、老死、愁、悲、苦、忧、恼得解脱，则解脱于苦。’
  三三  诸比丘!譬如有饮水器，色具足，香具足，味具足，亦以毒混入。尔时有人，为炎热所烧，为炎热所苦，疲劳困惫，为渴而来。对此时有人曰：‘可爱者!此饮水器皿，色具足，香具足，味具足，但混有其毒，若汝欲者自可饮，饮之虽爱好其色、香、味，然因此至死或受至死之苦。’
  三四  诸比丘!尔时，彼人作是念：‘我此刻极渴，得依饮料而克服，或依生苏予克服，或依含盐分之乳精予克服，或以酸粥予克服。然而我于此长夜不为我之利益，因此而决不饮此苦物。’彼思虑之再，而不饮其饮水器皿物，予舍弃、彼即因此而不至死，不至近死之苦。
  三五  诸比丘!同此，任何过去之沙门、婆罗门，于此世间可爱、快思之色，视为无常，视为苦，视为无我，视为病，视为怖长者，则舍离于爱。
  三六  舍离于爱者，则亿波提舍离。亿波提舍离者，则苦舍离。我谓：‘苦舍离者，则生、老死、愁、悲、苦、忧、恼得舍离，解脱于苦。’
  三七~三八  诸比丘!任何未来之沙门、婆罗门……
  三九  现在之沙门、婆罗门，于此世间可爱、快思之色，视为无常、视为苦、视为无我、视为病、视为怖畏者，舍离于爱。
  四〇  舍离于爱者，则亿波提舍离。亿波提舍离者，则舍离于苦。我谓：‘舍离于苦者，即由生、老死、愁、悲、苦、忧、恼解脱，解脱于苦。’’

        [六七] 第七 芦束  
  一  一时，尊者舍利弗、尊者摩诃拘絺罗，住波罗奈之仙人堕处鹿野苑。
  二  尔时，尊者摩诃拘絺罗，暮时自宴坐起，诣尊者舍利弗之处。诣已，与尊者舍利弗俱相致问，交谈致候可记忆之语后，坐于一面。
  三  坐于一面之尊者摩诃拘絺罗，向尊者舍利弗作斯言曰：‘友，舍利弗!老死为自作耶?老死为他作耶?老死为自作、他作耶?或老死为非自作、非他作、无因生耶?如何?’
  四  ‘友，拘絺罗!老死非自作，老死非他作，老死亦非自作、他作，老死非自作、非他作、非无因生，是缘生而有老死。’
  五  ‘友，舍利弗!生为自作耶?生为他作耶?生为自作、他作耶?或生为非自作、非他作、无因生耶?如何?’
  六  ‘友，拘絺罗!生非自作，生非他作，生非自作、他作，生亦非自作、非他作，非无因生，是缘有而有生。’
  七~一八  ‘友，舍利弗!有为自作耶?……取为自作耶?……爱为自作耶?……受为自作耶?……触为自作耶?……六处为自作耶?……如何?
  一九  ‘名色为自作耶?名色为他作耶?名色为自作、他作耶?或名色为非自作、非他作，无因生耶?’
  二〇  ‘友，拘絺罗!名色非自作，名色非他作，名色非自作、他作，亦非自作、他作，亦非无因生，是缘识而有名色。’
  二一  ‘友，舍利弗!识为自作耶?识为他作耶?识为自作、他作耶?识为非自作、非他作，亦非无因生耶?如何?’
  二二  ‘友，拘絺罗!识非自作，识非他作，识非自作、他作，识非自作、非他作，亦非无因生，是缘名色而有识。’
  二三  如今我等如是知尊者舍利弗之所说：‘友，拘絺罗!名色非自作，名色非他作，名色亦非自作、他作，名色非自作、非他作。名色非自作、非他作，亦非无因生，是缘识而有名色。’’
  二四  如今我等又如是知尊者舍利弗之所说：‘友，拘絺罗!识非自作，识非他作，识非自作、他作，又，识非自作、非他作、亦非无因生，是缘名色而有识。’
  二五  ‘友，舍利弗!应如何知此所说之义耶?’
  二六  ‘友!譬如两芦束，相互依持则能直立。友!同此，缘名色而有识，缘识而有名色。缘名色而有六处，缘六处而有触、……如是，此乃全苦蕴之集。友!若此等之芦束中，取其一；而另一则仆倒；取他，而另他则仆倒。友!同此，缘名色之灭，而有识灭。缘识之灭，而有名色灭。缘名色之灭而有六处灭。缘六处之灭，而有触灭……如是，此乃全苦蕴之灭。’
  二七  ‘友，舍利弗!是希有。友，舍利弗!是未曾有。此为尊者舍利弗之善说。我等对尊者舍利弗之所说，应以此等三十六事当予随喜。’
  二八  友，若比丘，依老死之厌离、离贪、灭而说法，则适称为：‘法师比丘。’友!若比丘，行老死、厌离、离贪、灭，则适称为：‘行法、随顺法比丘。’友! 若比丘，对老死、厌离、离贪、灭，不取着、予解脱，则适称为：‘达现法涅盘比丘。’
  二九~三八  友!若比丘，生之厌离……若有之……若取之……若爱之……若受之……若触之……若六处之……若名色之……若识之……若行之……
  三九  友!若比丘，依无明之厌离、离贪、灭、说法、适称之谓：‘法师比丘。’友，若比丘，行无明之厌离、离贪、灭，则适称之谓：‘行法、随顺法比丘。’友，若比丘，依无明之厌离、离贪、灭、不取着、予解脱、则适称之谓：‘达现法涅盘比丘。’

        [六八] 第八 憍赏弥  
  一  一时，尊者茂师罗、尊者殊胜、尊者那罗陀、尊者阿难，住憍赏弥之瞿师罗园。
        一
  二  尔时，尊者殊胜向尊者茂师罗作如是言曰：‘友，茂师罗!除信、除欲、除传说、除行相觉、除见害谛思，尊者茂师罗!别有‘缘生而有老死’之智否?’
  三  ‘友，殊胜!除信、除欲、除传说、除行相觉、除见审谛思，我知于此，我见于此，即：‘缘生有老死也。’’
  四  ‘友，茂师罗!除信、除欲、除传说、除行相觉、除见审谛思，尊者茂师罗!别有‘缘有而有生’之智耶?’
  五  ……缘取而有有……
  六  ……缘爱而有取……
  七  ……缘受而有爱……
  八  ……缘触而有受……
  九  ……缘六处而有触……
  一〇  ……缘名色而而有六处……
  一一  ……缘识而有名色……
  一二  ……缘行而有识……
  一三  ……缘无明而有行……
  一四  ‘友，殊胜!除信、除欲、除传说、除行相觉、除见审谛思，我知于此，我见于此，即：‘缘无明而有行。’’
  一五  ‘友，茂师罗!除信……除见审谛思，尊者茂师罗!别有‘缘生之灭，而有老死之灭’之智耶?’
  一六  ‘友，殊胜!除信、除欲、除传说、除行相觉、除见审谛思，我知于此，我见于此，即：‘缘生之灭而有老死之灭。’’
  一七  ‘友，茂师罗!除信、除欲、除传说、除行相觉、除见审谛思，尊者茂师罗! 别有‘缘有之灭，而有生之灭’之智耶?’
  一八~二四  ‘缘取之灭，而有有之灭’……‘缘爱之灭，而有取之灭’……‘缘受之灭，而有爱之灭’……‘缘触之灭，而有受之灭’……‘缘六处之灭，而有触之灭’……‘缘名色之灭，而有六处之灭’……‘缘识之灭，而有名色之灭’……‘缘行之灭，而有识之灭’……‘缘无明之灭，而有行之灭。’
  二五  友，殊胜!除信、除欲、除传说、除行相觉、除见审谛思，我知于此，我见于此，即：‘缘无明之灭，而有行之灭。’
  二六  ‘友，茂师罗!除信、除欲、除传说、除行相觉、除见审谛思，尊者茂师罗! 别有‘有灭即涅盘’之智耶?’
  二七  ‘友，殊胜!除信、除欲、除传说、除行相觉、除见审谛思，我知于此，我见于此，‘有灭即涅盘。’’
  二八  然则，尊者茂师罗是阿罗汉，是漏尽者。
  二九  如是言时，尊者茂师罗默然。
        二
  三〇   尔时，尊者那罗陀对尊者殊胜言曰：‘友，殊胜!善哉!我欲得此问，可向我问，我则答汝此问。’
  三一  ‘尊者那罗陀!汝得此问。我向尊者那罗陀，作此问，尊者那罗陀，请答我问。’
  三二~五七 ‘友，那罗陀!除信……我知于此，我见于此，‘此有灭即涅盘。’’
  五八  ‘然则，尊者那罗陀是阿罗汉，是漏尽者。’
  五九  ‘友!‘有灭即涅盘’，我依正慧，如实善见。然则我尚非阿罗汉、漏尽者。’
  六〇  友!譬如于旷野之路上有井，然无绳、无罐，时有人为炎热所烧，为炎热所苦，疲劳困惫，干渴此来。彼眺望其井，虽如为水，但身不能触而住。
  六一  友!同此，‘有之灭即涅盘也，’如实以正慧善见，然我尚非阿罗汉、漏尽者。
        三
  六二  如是言已，尊者阿难：向尊者殊胜作是言曰：‘友!殊胜!汝如是之说，汝向尊者那罗陀作如何言之耶?’
  六三  ‘友，阿难!我如是说：我外于尊者那罗陀之德，以外于善，故无所说。’

        [六九] 第九 膨胀
  一  如是我闻。尔时，世尊住舍卫城只树给孤独园。
  二  尔时……
  三  ‘诸比丘!大海膨胀时，使诸大河膨胀，诸大河膨胀时，使诸小河膨胀。小河膨胀时，使大湖膨胀。大湖膨胀时，亦使小湖膨胀。
  四  诸比丘!同此，无明膨胀，使诸行膨胀。诸行膨胀，使识膨胀。识膨胀时，使名色膨胀。名色膨胀时，使六处膨胀。六处膨胀时，使触膨胀。触膨胀时，使受膨胀。受膨胀时，使爱膨胀。爱膨胀时，使取膨胀。取膨胀时，使有膨胀。有膨胀时，使生膨胀。生膨胀时，使老死膨胀。
  五  诸比丘!大海退潮时，使大河退水。大河退水时，使小河退水。小河退水时，使大湖退水。大湖退水时，使小湖退水。
  六  诸比丘!同此，无明衰时，使诸行衰。诸行衰时，使识衰。识衰时，使名色衰。名色衰时，使六处衰。六处衰时，使触衰。触衰时，使受衰。受衰时，使爱衰。爱衰时，使取衰。取衰时，使有衰。有衰时，使生衰。生衰时，使老死衰。’

        [七〇] 第十 须尸摩  
  一  如是我闻。尔时，世尊住王舍城竹林栗鼠养饵所。
        一
  二  尔时，世尊深受恭敬、尊重、敬仰、供养，得衣服、钵食、床区、医病之必要药物、资具等。
  三  比丘僧伽亦颇受敬重、恭敬，供养、尊重，得衣服、钵食、床座、医病必要之药物、资具等。
  四  异学之游方者等，未受敬重、恭敬，供养、尊重，未得衣服、钵食、床座、医病之必要药物、资具等。
        二
  五  尔时，游方者须尸摩，与众多游方者之徒，俱住王舍城。
  六  尔时，游方者须尸摩之徒，向游方者须尸摩作如是言曰：‘来，友!须尸摩!汝宜往沙门瞿昙之处修梵行。汝完全学法后，再告知我等，我等完全学得其法后，为在家者说示，如是我等亦受敬重、恭敬、供养、尊重，获得衣服、钵食、床座、医病之必要药物、资具等。’
  七  游方者须尸摩对己徒答：‘如是，友!’则诣尊者阿难之处。诣已，与尊者阿难俱相致问，交谈致问可记忆之语后，坐于一面。
        三
  八  坐于一面之游方者须尸摩，同尊者阿难作如是言曰：‘友，阿难!我欲于此作法、律之修习梵行。’
  九  尔时，尊者阿难，陪伴游方者须尸摩，来诣世尊之处。诣已，礼敬世尊，坐于一面。
  一〇  坐于一面之尊者阿难向世尊言曰：‘大德!此游方者须尸摩如是云：‘友，阿难!我欲于此作法、律之修习梵行。’’
  一一  ‘阿难!然则，故应使须尸摩出家。’
  一二  于是，游方者须尸摩得在世尊之处出家，得具足戒。
  一三  尔时，又有众多比丘，来至世尊之处，白世尊言：‘我等知‘生已尽，梵行已立，应作已作，更不再生’，已达于完全智  。’
        四
  一四  尊者须尸摩，闻众多比丘于世尊之前告白已达完全智：‘生已尽，梵行已立，应作已作，更不再生矣。’
  一五  尔时尊者须尸摩，走近彼等诸比丘，近已，与彼等诸比丘俱相致问，交谈问候记忆之语，坐于一面。
  一六  坐于一面之须尸摩，向彼等诸比丘作如是言曰：‘诸尊者来诣世尊处曾白云：‘我等已知生已尽，梵行已立，应作已作，更不再生，’已达于完全智，此为真实耶?’‘友!唯然。’
  一七  ‘然则又，汝等尊者如是知、如是见，享受种种之神通耶?--一为多、多为一、显现变为隐没，越墙、越垒、穿山、无障碍，恰如行空出入地下，于水中不分水而行如走于地上。趺坐于虚空，恰如有翼之鸟。有大神力，大威力，于日月以手触捉，以此身行  于梵界耶?’
  一八  ‘然则汝等尊者，如是知、如是见，以清净超胜人间之天耳界，对人天之两音、远音、近音、皆闻之耶?’
      ‘友!并无此事。’
  一九  ‘又，汝等尊者，如是知，如是见，以心，对他众生之心，他人之心，得予把握知之耶?--有贪心知为有贪心，离贪心知为离贪心，有嗔心知为有嗔心，离嗔心知为离嗔心，有痴心知为有痴心，离痴心知为离痴心，集注心知为集注心，散乱心知为散乱心，大心知为大心，不大心知为不大心、有上心知为有上心，无上心知为无上心，寂静心知为寂静心，非寂静心知为非寂静心，解脱心知为解脱心，非解脱心知为非解脱心耶?’
      ‘友!并无此事。’
  二〇  ‘又，汝等尊者，如是知、如是见，忆念种种宿住耶?譬如一生、二生、三生、四生、五生、十生、二十生、三十生、四十生、五十生、百生、千生，种种成劫、种种坏劫、种种成、坏劫……‘于彼处，名如是如是，姓如是如是，如是之容色，如是之食，经验如是如是之苦乐，得如是之寿。彼殁于其处，而生于此处。于彼处，名如是如是，姓如是如是，如是之容色，如是之食，经验如是之苦乐，得如是之寿。彼殁于其处，生于此处。’如是详细种种宿住、悉忆念耶?’
      ‘友!并无此事。’
  二一  ‘又，汝等尊者，如是知、如是见，以清净超胜人间之天眼，见众生之殁，见生时之劣、胜、美、丑、好、恶，如众生之如业行耶?实汝等尊者，对‘此等众生，身恶行具足，语恶行具足，意恶行具足，骂圣者、邪见、执持邪见业，故彼等身坏命终，生于苦处恶趣、无乐处、地狱。’又实汝等尊者对‘此等众生，身善行具足、语善行具足、意善行具足、不骂圣者、有正见、执持正见业，故彼等身坏命终，生于善趣、天界，’如是，以清净超人之天眼，得见众生之殁，生时之劣、胜、美丑、好、恶，得知众生如业之行耶?’
      ‘友!并无此事’。
  二二  ‘又，汝等尊者为如是知、如是见，对超色、无色之寂静解脱、得于身触而住耶?’
      ‘友!并无此事。’
  二三  ‘于今，尊者未到达此记说与此等之法者耶?’
  二四  ‘友!并无此事。’
  二五  ‘何以故?’
      ‘友，须尸摩!我等为慧解脱者。’
  二六  ‘我对尊者等此略说之义不能详知。如尊者等之所说，我对尊者等所略说之义，欲详知为宜。’
  二七  ‘友，须尸摩!汝无论对其知，或不知，我等为慧解脱者。’
        五
  二八  尔时尊者须尸摩由座起来诣世尊处。诣已，礼敬世尊，坐于一面。
  二九  坐于一面之尊者须尸摩，将与彼等诸比丘之论议悉告世尊。
  三〇   ‘须尸摩!法住智为前、涅盘智为后。’
  三一  ‘大德!我对世尊略说之义、不得详知，大德!如世尊之所说，我对世尊略说之义，欲详知为宜。’
  三二  ‘须尸摩!汝无论知或不知，法住智为前，涅盘智为后。须尸摩!汝云何思惟? 色为常耶?或为无常耶?’
      ‘大德!是无常。’
  三三  ‘又，无常者是苦耶?或是乐耶?’
      ‘大德!是苦。’
      ‘又，无常苦、变易之法得认：‘此是我所，此是我，此是我之我’耶?’
      ‘大德!并无此事。’
  三四  ‘受是常耶?或无常耶?’
      ‘大德!是无常。’
  三五  ‘想是常耶?或无常耶?’
      ‘大德!是无常。’
  三六  ‘行是常耶?或无常耶?’
      ‘大德!是无常。’
  三七  ‘识是常耶?或无常耶?’
      ‘大德!是无常。’
      ‘又，无常者是苦耶?或是乐耶?’
      ‘大德，是苦。’
      ‘又无常苦、变易之法、得认：‘此是我所，此是我，此是我之我’耶?’
      ‘大德!并无此事。’
  三八  ‘须尸摩!然任何过去、未来、现在，内、外、粗、细、劣、胜、远、近之色，对一切之色，不得以认：‘此是我所、此是我、此是我之我。’如是，必须以如实正慧、对此作视。
  三九  任何过去、未来、现在……对受……
  四〇  对任何之想…
  四一  任何过去、未来、现在，内、外、粗细、劣、胜、远、近之行、一切诸行，不得以认：‘此是我所、此是我、此是我之我。’
  四二  任何过去、未来、现在，内、外、粗、细、劣、胜、远、近之识、对一切之识、不得以认：‘此是我所，此是我，此是我之我。’如是，必须以如实正慧、对此作视。
  四三  须尸摩!多闻之圣弟子，于色如是见而厌离、于受、于想、于诸行、于识亦厌离，生厌离、离贪、予解脱，于解脱生解脱之智：‘知生已尽、梵行已立，应作已作，更不再生。’须尸摩!汝见：‘缘生而有老死’耶?’
      ‘大德，诚然。’
  四四  ‘须尸摩!汝见：‘缘有而有生’耶?’
      ‘大德，诚然。’
  四五  ‘须尸摩!汝见：‘缘取而有有’耶?’
      ‘大德，诚然。’
  四六  ‘须尸摩!汝见：‘缘爱而有取’耶?’
      ‘大德，诚然。’
  四七  ‘须尸摩!汝见：‘缘受而有爱，缘触而有受，缘六处而有触，缘名色而有六处，缘识而有名色，缘行而有识，缘无明而有行’耶?’
      ‘大德，诚然。’
  四八  ‘须尸摩!汝见：‘缘生灭而有老死灭’耶?’
      ‘大德，诚然。’
  四九  ‘须尸摩!汝见：‘缘有灭而有生灭’耶?’
      ‘大德，诚然。’
  五〇  ‘须尸摩!汝见：‘缘取之灭，而有有灭，缘爱之灭，而有取灭，缘受之灭，而有爱灭，缘触之灭，而有受灭，缘六处之灭，而有触灭，缘名色之灭，而有六处灭。缘识之灭，而有名色灭，缘行之灭，而有识灭，缘无明之灭，而有行灭’耶?’
      ‘大德，诚然’。
  五一  ‘须尸摩!汝亦如是知、如是见，享受种种之神通耶?--一为多、多为一、显现变隐没、超墙、超垒、穿山、无障碍，恰如行虚空。出入地中恰如水中，不分水而行，恰如行于地上，趺坐于虚空，恰如有翼之鸟、有大神力、大威力，以手触捉日月，以此身行梵界耶?’
      ‘大德，并无此事。’
  五二  ‘须尸摩!汝亦如是知、如是见，以清净超胜人间之天耳界、闻人天之两音、远音、近音耶?’
      u大德，并无此事。’
  五三  ‘须尸摩!汝亦如是知、如是见，如以心把握他之众生，他人等之心耶?--对非解脱心知是非解脱心，对解脱心知是解脱心耶?’
      ‘大德!并无此事。’
  五四  ‘须尸摩!汝亦如是知、如是见，忆念种种之宿住耶?譬如一生……如是详细忆念种种之宿住耶?’
      ‘大德，并无此事。’
  五五  ‘须尸摩!汝亦如是知、如是见，以清净超胜人间之天眼，如众生之殁……众生之如业行耶?’
      ‘大德，并无此事也。’
  五六  ‘须尸摩!汝亦如是知、如是见，对超色、无色之寂静解脱、以身触而住耶?’
      ‘大德，并无此事也。’
  五七  ‘须尸摩!今此未能到达此记说，与此等之法者，须尸摩!我等实行于此。’
        六
  五八  尔时，尊者须尸摩，稽首世尊之足，白世尊曰：‘大德!罪克服于我。我如是，对善说之法、律，如是法之盗人而出家，愚而无知、为不善者。大德!我世尊，我对其罪知是罪，愿予与领受，而于未来无再犯。’
  五九  ‘须尸摩!汝为罪所克服，汝于如是善说之法、律，如为法之盗人而出家为愚而无智，是不善者。
  六〇  须尸摩!譬如、捕犯罪之盗贼，遂于王之前而示曰：‘大王!犯罪之盗贼带来矣。对彼应课以王所欲之刑罚。’王对彼者如是曰：‘汝等将此者，去以强绳坚缚后手，剃为秃头，鸣击小鼓，由街至街，由巷至巷，巡回曳领，由南门出，于城邑之南，而刎其首。’如是臣等，将彼人以强绳坚缚后手，剃为秃头、鸣击小鼓，由街至街，由巷至巷，巡回曳领，由南门出，于城邑之南，而刎其首。
  六一  须尸摩!汝对其如何思惟耶?彼人为此经验苦、忧耶?’
      ‘大德!诚然。’
  六二  ‘须尸摩!彼人为此虽受苦、忧，但于如是善说之法、律，为法之盗人出家者，对此将受过苦之报与剧报，乃至堕地狱。’
  六三  ‘须尸摩!汝见罪为罪，如法悔过。我等将摄受领纳。须尸摩!于圣律，对见罪为罪如法悔过者，增长功德，于未来入于律仪。’
            此颂曰：
              所谓二无闻
              及子肉有贪
              城邑触芦束
              憍赏弥膨胀


              第十须尸摩。


              第八 沙门婆罗门品  

        [七一] 第一 沙门婆罗门义
  一  如是我闻。尔时，世尊住舍卫城只树给孤独园。
  二  尔时，世尊曰：
  三  ‘诸比丘!虽任何之沙门、婆罗门，不知老死，不知老死集，不知老死灭，不知趣老死灭之道迹者，诸比丘!彼等沙门、婆罗门，于沙门非是沙门，于婆罗门非是婆罗门。又彼尊者等、对沙门之义、婆罗门之义，于现法不能自知、实证入而住。
  四  诸比丘!虽任何之沙门、婆罗门，知老死……知道迹者，诸比丘!彼等沙门、婆罗门，于沙门为沙门，于婆罗门为婆罗门。又彼尊者等，对沙门之义，与婆罗门之义，于现法自知、实证入而住。

        [七二] 第二~第十 不知(之一)
	七二~八〇
      ……舍卫城……
      ……不知生……
      ……不知有……
      ……不知取……
      ……不知爱……
      ……不知受……
      ……不知触……
      ……不知六处……
      ……不知名色……
      ……不知识……

        [八一] 第十一 不知(之二)
      不知行，不知行之集、不知行之灭、不知趣行灭之道迹……自知，实证入而住。
              此颂曰：
                所谓由十一          四谛之分别
                沙门婆罗门          第八乃为因
              本篇之颂曰：
                佛陀食十力          乃至迦拉罗
                第五于家主          树品与大品.
                最后之第八          沙门婆罗门


              第九 中略品

        [八二] 第一 师
      [尔时，世尊]住舍卫城。
  一  世尊曰：‘诸比丘!不能如实知老死，是不见者，为于老死如实之智，则不能不求师。又不能如实知老死之集，是不见者，为于老死如实之智，则不能不求师。不能如实知老死之灭，是不见者，为于老死灭如实之智，不能不求师。不能如实知趣老死灭之道迹，是不见者，为于趣老死灭道迹如实智，不能不求师。’
      一切凡如是者中略之。
  二  ‘诸比丘!不能如实知生，是不见者……
  三  诸比丘!不能如实知有，是不见者……
  四  诸比丘!不能如实知取，是不见者……
  五  诸比丘!不能如实知爱，是不见者……
  六  诸比丘!不能如实知受，是不见者……
  七  诸比丘!不能如实知触，是不见者……
  八  诸比丘!不能如实知六处，是不见者……
  九  诸比丘!不能如实知名色，是不见者……
  一〇  诸比丘!不能如实知识，是不见者……
  一一  诸比丘!不能如实知行，是不见者，为于行如实之智，不能不求师。不能如实知行之集，是不见者，为于行集如实之智，不能不求师。不能如实知行之灭，是不见者，为于行之灭如实之智，不能不求师。不能如实知趣行灭之道迹，是不见者，为于趣行灭之道迹如实之智，不能不求师。’
      凡对四谛亦应如是。

        [八三] 第二 学  
      [尔时，世尊]住舍卫城。
  一~一一  ‘诸比丘!不能如实知老死，是不见者，为于老死如实之智，不能不学。对四谛亦复如是，而中略之。

        [八四] 第三 瑜伽
  一~一一  ……不能不为瑜伽行。

        [八五] 第四 欲
  一~一一  ……不能不为欲。

        [八六] 第五 努力
  一~一一  ……不能不为努力。

        [八七] 第六 不退转
  一~一一  ……不能不为不退转。

        [八八] 第七 热诚
  一~一一  ……不能不为热诚。

        [八九] 第八 精进
  一~一一  ……不能不为精进。

        [九〇] 第十 不拔
  一~一一  ……不能不为不拔。

        [九一] 第十一 正念
  一~一一  ……不能不为正念。

        [九二] 第十二 正心
  一~一一  ……不能不为正心。

        [九三] 第十三 不放逸
  一~一一  ……不能不为不放逸。
             此颂曰：
               师学及瑜伽           欲努不退转
               热诚与精进           不拔与正念
               正心不放逸           十二中略经
               另有十二经           分百三十二
               称之为中略           就四谛而言
               于此中略之要目终。
             此颂曰：
               师学及瑜伽           欲第五努力
               不退转热诚           谓精进不拔
               正念与正心           不放逸十二
               如中略经终           其他有十二
               百三十二经           所谓中略者
               则对于四谛           中略纲目终
